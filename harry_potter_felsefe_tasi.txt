BİRİNCİ BÖLÜM: SAĞ KALAN ÇOCUK
Privet Drive dört numarada oturan Mr. ve Mrs. Dursley,
son derece normal olduklarını söylemekten gurur
duyarlardı, sağolun efendim. Garip ya da gizemli işlere
bulaşacak son kişilerdi, böyle saçmalıklara kafa
yormazlardı çünkü.
Mr. Dursley matkap yapan Grunnings adlı bir şirketin
yöneticisiydi. İri yarı, kalıplı bir adamdı, boynu yok
gibiydi, ama koskoca bir bıyığı vardı. Mrs. Dursley
zayıftı, şarışındı, olağanın iki katı uzunluğunda bir
boynu vardı; bu da bahçe çitlerinin üstünden kafasını
uzatıp komşuları gözetlemekte pek işine yarıyordu.
Dudley adında küçük bir oğulları vardı Dursleyler'in,
kendilerine bakılırsa dünyada ondan kusursuz bir çocuk
bulunamazdı.
Dursley'ler istedikleri her şeye sahiptiler, ama bir gizleri
vardı, biri kalkıp da bunu anlayacak diye ödleri kopardı.
Potter'ların ortaya çıkarılmasına katlanabileceklerini hiç
sanmıyorlardı. Mrs. Potter, Mrs. Dursley'nin kardeşiydi,
ama birkaç yıldır görüşmemişlerdi; aslına bakılırsa, Mrs.
Dursley hiç kardeşi yokmuş gibi davranıyordu, çünkü
kardeşi de, onun beşpara etmez kocası da Dursley'lere
hiç mi hiç benzemiyorlardı. Potter'lar sokakta boy
gösterirse, komşuların ne diyeceğini düşünmek bile
tüylerini ürpertiyordu. Potter'ların küçük bir oğulları
olduğunu biliyorlardı, ama hiç görmemişlerdi onu. Bu
oğlan da Potter'ları yanlarına yaklaştırmamak için bir
başka geçerli nedendi; Dudley'nin öyle bir çocukla içli
dışlı olmasını istemiyorlardı.
Mr. ve Mrs. Dursley, öykümüzün başladığı o kasvetli,
kurşuni salı sabahı uyandıklarında, yakında bütün ülkeyi
saracak garip, gizemli şeylerin habercisi olabilecek
hiçbir şey yoktu bulutlu gökte. Mr. Dursley, işe giderken
taktığı en tatsız kravatı seçerken bir şarkı mırıldanıyor,
Mrs. Dursley de çığlıklar atan Dudley'yi yüksek
iskemlesine oturtmak için boğuşurken keyifli keyifli
dedikodu ediyordu.
Hiçbiri, kahverengi bir baykuşun pencerenin önünden
kanat çırparak geçtiğini fark etmedi.
Sekiz buçukta, Mr. Dursley çantasını aldı, Mrs.
Dursley'nin yanağını öyle bir gagaladı, Dudley'ye de bir
hoşçakal öpücüğü vermeye çabaladı, ama ıskaladı,
Dudley bir bunalım geçirmekteydi çünkü, mamasını
duvara fırlatıyordu. Evden ayrılırken, "Küçük yumurcak,"
diye kıkırdadı Mr. Dursley. Arabasına bindi, dört
numaranın bahçesinden geri geri çıktı.
Garip bir şeyin ilk belirtisini fark etti, sokağın köşesinde
haritaya bakan bir kediyi. Mr. Dursley, bir an ne
gördüğünü kavrayamadı. Sonra, bakmak için başını
arkaya çevirdi. Privet Drive'ın köşesinde bir tekir kedi
duruyordu, ama görünürlerde harita filan yoktu. Zaten
olacak iş miydi bu? Bir ışık oyunuydu olsa olsa.
Kirpiklerini kırpıştırdı Mr. Dursley, gözlerini kediye dikti.
Kedi de ona dikti gözlerini. Mr. Dursley köşeyi dönüp
yolda ilerlerken boyuna kediye baktı dikiz aynasından.
Şimdi de Privet Drive yazılı tabelayı okuyordu- hayır,
tabelaya bakıyordu; kediler ne harita inceleyebilir, ne de
tabela okuyabilirlerdi. Hafifçe silkindi Mr. Dursley, kediyi
kafasından çıkardı. Kente doğru ilerlerken o gün almayı
umduğu büyük bir matkap siparişinden başka bir şey
düşünmemeye koyuldu.
Ama kente girerken kafasındaki matkapların yerini
başka bir şey alıverdi. Sabahın olağan trafik
sıkışıklığında beklerken, çevrede garip giyimli bir sürü
insan fark etti. Pelerinli insanlar. Mr. Dursley, gençlerin
sırtında görülen o tuhaf elbiseleri giyenlerden hiç
hoşlanmazdı. Bu da saçma sapan yeni modalardan
biriydi herhalde. Direksiyona vurmaya başladı
parmaklarıyla, gözleri bu manyakların az ötede
oluşturduğu bir topluluğa takıldı. Heyecanlı heyecanlı bir
şeyler fısıldaşıyorlardı. Mr. Dursley, bazılarının hiç de
genç olmadığını görünce küplere bindi; işte şu adam
kendisinden çok daha yaşlıydı, üstelik zümrüt yeşili bir
pelerin atmıştı omuzlarına. Cesarete bak! Derken
kafasına dank etti Mr. Dursley'nin, bu olsa olsa uyduruk
bir gösteriydi- bir şey için para topluyorlardı... evet,
mutlaka öyleydi. Trafik açıldı, Mr. Dursley birkaç dakika
sonra Grunnings otoparkındaydı, aklında matkaplar
vardı sadece.
Mr. Dursley dokuzuncu kattaki odasında sırtını
pencereye vererek otururdu hep. Öyle yapmasa, o
sabah aklını matkaplara vermesi biraz güç olacaktı.
Baykuşların güpegündüz süzülerek geçtiğini görmedi,
ama aşağıda, sokaktaki insanlar gördüler bunu, ağızları
açık, birbiri ardı sıra tepelerinde süzülen baykuşlara
baktılar, onları parmaklarıyla gösterdiler. Çoğu geceleyin
bile baykuş görmemişti. Ama Mr. Dursley, son derece
olağan, baykuşsuz bir sabah geçirdi. Beş ayrı kişiye
bağırdı. Önemli birkaç telefon görüşmesi yaptı, biraz
daha bağırdı. Öğle yemeğine kadar keyfi yerine
gelmişti, bacaklarını çalıştırmak, sokağın karşısına
yürüyüp fırından bir çörek almak istedi.
Pelerinli insanlar aklından bütün bütüne çıkmıştı ki,
içlerinden bazılarına rastladı fırının orada. Yanlarından
geçerken öfkeyle baktı. Nedenini bilmiyordu, ama
tedirgin oluyordu onlardan. Bunlar da heyecanlı
heyecanlı fısıldaşıyorlardı, ortalıkta bir tek para tası bile
görünmüyordu. Elindeki kese kâğıdında koca bir çörekle
dönüp yanlarından geçerken, konuşmalarından birkaç
sözcük çalındı kulağına.
"Potter'lar, doğru, ben de öyle duydum -"
"- evet, oğulları, Harry -"
Kaskatı kesiliverdi Mr. Dursley. Her yanını korku sardı.
Bir şey söyleyecekmiş gibi, fısıldaşanlara baktı, ama
vazgeçti.
Yolun karşısına geçti hızla, bürosuna koştu, sekreterine
rahatsız edilmemesini söyledi, telefona sarıldı, evinin
numarasını tam çevirmişti ki, kararını değiştirdi.
Telefonu yerine bıraktı, bıyıklarını sıvazlayarak
düşündü... Hayır, düpedüz aptallık ediyordu. Potter öyle
pek alışılmadık bir ad değildi ki. Harry diye oğulları olan
Potter adında kim bilir kaç kişi vardı. Üstelik yeğeninin
adının Harry olup olmadığından da emin değildi.
Çocuğu görmemişti bile. Belki de Harvey'ydi. Ya da
Harold. Mrs. Dursley'yi telaşlandırmanın anlamı yoktu,
kardeşinin adını söyleyince bile tedirgin olurdu karısı.
Onu suçlamıyordu- kendisinin de öyle bir kardeşi
olsaydı... ama ya o kişiler, o pelerinli insanlar...
O ikindi kafasını matkaplara veremedi, olanaksızdı bu,
saat beşte binadan ayrılırken öylesine dalgındı ki,
kapının tam önünde birine çarptı.
Sendeleyip az kalsın yere düşecek sıska ihtiyara, "Özür
dilerim," diye homurdandı. Onun menekşe rengi bir
pelerin giydiğini kavraması için birkaç saniye yetti Mr.
Dursley'ye. Adam bu çarpmaya pek aldırmışa
benzemiyordu. Aksine, koca bir gülümseme yayıldı
yüzüne, yoldan geçenleri dönüp baktıracak kadar ince
bir sesle, "Özür dilemeyin, efendim," dedi, "bugün hiçbir
şey keyfimi kaçıramaz! Sevinin, o Kim-Olduğunu-
Bilirsin-Sen sonunda gitti! Sizin gibi bir Muggle bile
bunu, bu mutlu, mutlu günü kutlamalı!"
İhtiyar, Mr. Dursley'yi karnına sarılıp kucakladı, sonra
uzaklaştı.
Mr. Dursley olduğu yerde kalakaldı. Bütün bütüne bir
yabancı tarafından kucaklanmıştı. Üstelik Muggle olarak
nitelenmişti, artık ne demekse bu. İyice karışmıştı
kafası. Arabasına koştu, eve yollandı, hayal gördüğünü
umuyordu, daha önce hiç ummamıştı bunu, çünkü hayal
gücü denilen şeye hiç inanmazdı.
Arabasını dört numaranın park yerine çekerken, ilk
gördüğü -bu da hiç keyiflendirmedi onu- o sabah
gözüne ilişen tekir kedi oldu. Bahçe duvarında
oturuyordu şimdi. Aynı kedi olduğuna emindi; gözlerinin
çevresinde aynı çizgiler vardı.
"Şişşşt!" diye bağırdı Mr. Dursley.
Kedi kıpırdamadı. Sadece sert sert baktı ona. Mr.
Dursley, bunun olağan bir kedi davranışı olup olmadığını
düşündü. Toparlanmaya çalışarak eve girdi. Karısına
hâlâ bir şey söylememekte kararlıydı.
Mrs. Dursley güzel, sıradan bir gün geçirmişti. Yemekte
komşu kadının kızıyla sorunlarını, Dudley'nin de yeni bir
sözcük ("olabilemez") öğrendiğini anlattı boyuna. Mr.
Dursley olağan davranmaya çalıştı. Dudley yatırıldıktan
sonra salona gidip son akşam haberlerini yakaladı:
"Her yerdeki kuş meraklıları, ülkedeki bütün
baykuşların bugün hiç alışılmadık şeyler yaptığını
belirtmektedir. Baykuşlar genellikle geceleri
avlanırlar, gün ışığında pek görülmezler, ama
sabahtan beri bu kuşların her yöne uçuştuklarına
yüzlerce kere tanık olunmuştur. Uzmanlar,
baykuşların uyku alışkanlıklarını birden bire neden
değiştirdiklerini açıklayamamaktadırlar."
Spiker sırıtmadan edemedi.
"Son derece esrarengiz. Şimdi de Jim McGuffin'den
hava raporu. Ne dersin, bu gece yine baykuş
sağanağı olacak mı, Jim?"
"Eee, Ted," dedi hava tahmincisi,
"... onu bilemem, ama bugün garip davranışlarda
bulunanlar sadece baykuşlar değildi. Kent,
Yorkshire, Dundee gibi ayrı ayrı yerlerden arayan
seyirciler, dün söylediğim yağmur yerine, kayan
yıldızlar sağanağına tutulmuşlar! Şenlik Gecesi
önümüzdeki hafta gerçi, ama belki de şimdiden
kutluyorlardır! Ama bu gece kesinlikle yağmurlu
olacak."
Mr. Dursley koltuğunda donakalmıştı. Bütün İngiltere
göklerinde kayan yıldızlar? Gün ışığında uçuşan
baykuşlar? Her yerde pelerinli esrarengiz insanlar?
Potter'lar hakkında fısıltılar, fısıltılar...
Mrs. Dursley iki fincan çayla salona geldi. Yararı yoktu.
bir şeyler söylemeliydi karısına. Gergin gergin boğazını
temizledi. "Şey Petunia, sevgilim, son günlerde
kardeşinden bir haber almadın, değil mi?"
Beklediği gibi, Mrs. Dursley şaşkınlıkla, öfkeyle baktı.
Ne de olsa, sanki onun bir kardeşi yokmuş gibi
davranmaya alışıktılar.
Sertçe, "Hayır," dedi Mrs. Dursley. "Niye?"
"Garip şeyler söylediler haberlerde," diye mırıldandı Mr.
Dursley. "Baykuşlar... kayan yıldızlar... şehirde de bir
sürü tuhaf insan vardı bugün..."
Mrs. Dursley sözünü kesti onun: "Yani?"
"Şey, düşündüm de... belki... bütün bunların... biliyorsun
işte... onlarla bir ilgisi vardır."
Mrs. Dursley kenetlenmiş dudaklarının arasından bir
yudum çay aldı. Mr. Dursley "Potter" adını işittiğini
söyleyip söylememeyi düşündü. Bunu göze
alamayacağına karar verdi. Sanki laf olsun diye
soruyormuş gibi, "Oğulları," dedi, "şimdi aşağı yukarı
Dudley'nin yaşındadır, öyle değil mi?"
Mrs. Dursley, kaskatı, "Herhalde," dedi.
"Sahi, neydi adı? Howard'dı, değil mi?"
"Harry. Bana sorarsan, berbat, sıradan bir ad."
Ansızın yüreğine bir ağırlık çöktü Mr. Dursley'nin, "Ha,
sahi," dedi. "Evet, bence de öyle."
Yukarı yatmaya çıkarlarken bu konuda başka tek söz
söylemedi. Mrs. Dursley banyodayken, Mr. Dursley
yatak odasının penceresine uzandı, ön bahçeye baktı.
Kedi hâlâ oradaydı. Sanki bir şey bekliyormuş gibi Privet
Drive'a bakıyordu boyuna.
Hayal mi görüyordu yoksa? Bütün bunların Potter'larla
bir ilgisi olabilir miydi? Eğer varsa... eğer o karı kocayla
akrabalıkları ortaya çıkarsa- eh, buna da katlanamazdı
doğrusu.
Yattılar. Mrs. Dursley hemen uyudu, ama gözlerine uyku
girmiyordu Mr. Dursley'nin, kafası karmakarışıktı.
Uykuya dalmadan önce, Potter'ların bu işle bir ilgileri
olsa bile, ne kendisine ne de Mrs. Dursley'ye
yanaşamayacaklarını düşündü de rahatladı. Potter'lar
onun da, Petunia'nın da kendileri için, kendilerine
benzeyenler için ne düşündüklerini pekâlâ biliyorlardı...
Bu olanlara onun da, Petunia'nın da bulaşması
olanaksızdı. Esnedi, yan döndü. Kendilerini etkilemezdi
bu...
Nasıl da yanılıyordu.
Mr. Dursley tedirgin bir uykuya dalıyordu belki, ama
dışarıda, duvarın üstündeki kedinin uykusu hiç mi hiç
gelmemişti. Heykel gibi oturuyordu orada; gözlerini, hiç
kırpmadan Privet Drive'ın uç köşesine dikmişti. Yan
sokakta bir arabanın kapısı çarpıldığında da, tepesinden
iki baykuş süzüldüğünde de titremedi bile. Hiç
kıpırdamadan öylece durdu, gece yarısına kadar.
Kedinin baktığı köşede bir adam belirdi; öylesine
ansızın, öylesine sessizce belirmişti ki, sanki yerden
fışkırmış gibiydi. Kedinin kuyruğu titredi, gözleri kısıldı.
Böyle bir adamın benzeri Privet Drive'da daha önce hiç
görülmemişti. Uzun boyluydu, zayıftı; saçının sakalının
kırlarına bakılırsa çok yaşlıydı; saçı da sakalı da
kemerine sıkıştıracak kadar uzundu. Uzun giysiler vardı
üstünde, yerleri süpüren mor bir pelerin, uzun topuklu,
tokalı çizmeler giymişti. Açık mavi gözleri, dar çerçeveli
gözlüğünün arkasından ışıl ışıl parlıyordu; upuzun,
kemerli burnu sanki en az iki kere kırılmışa benziyordu.
Bu adamın adı Albus Dumbledore'du.
Albus Dumbledore, adından çizmelerine kadar hiçbir
şeyinin hoş karşılanmadığı bir sokağa geldiğinin
farkında değildi. Pelerinini karıştırmaktaydı boyuna, bir
şey arıyordu. Ama gözetlendiğinin farkına vardı, başını
kaldırdı ansızın, sokağın öteki ucundan kendisine
gözlerini dikmiş kediye baktı. Nedense, kedinin varlığı
onu pek eğlendirmişti. Kıkırdayarak, "Bilmeliydim bunu,"
diye mırıldandı.
Aradığı şeyi iç cebinde buldu. Gümüş bir çakmaktı bu.
Kapağını açtı, havaya kaldırdı, çaktı. En yakındaki
sokak lambası püf diye sönüverdi. Yine çaktı- bir sonraki
lamba da karanlığa gömüldü. On iki kere çaktı Püfür'ü,
sokakta sadece iki ışıltı kalıncaya kadar- kendisini
gözetleyen kedinin gözleriydi bunlar. Şimdi pencereden
kim bakarsa baksın, isterse boncuk gözlü Mrs. Dursley,
aşağıda kaldırımda neler olup bittiğini göremezdi.
Dumbledore, Püfür'ü pelerininin iç cebine koydu; dört
numaraya yollandı, duvara, kedinin yanına oturdu.
Bakmadı ona, ama bir süre sonra konuştu.
"Sizi burada görmek ne güzel, Profesör McGonagall."
Tekire döndü gülümseyerek, ama kedi gitmişti. Tıpkı
onun gözlerinin çevresindeki çizgileri andıran dört köşe
bir gözlük takmış asıkça suratlı bir kadına gülümsediğini
fark etti. Kadının da bir pelerin vardı sırtında, zümrüt
yeşili bir pelerin. Siyah saçları sımsıkı toplanmıştı.
Belirgin bir tedirginlik vardı üstünde.
"Ben olduğumu nereden anladınız?" diye sordu.
"Sevgili Profesör, hiçbir kedinin bu kadar kaskatı
oturduğunu görmemiştim."
Profesör McGonagall, "Bütün gün siz de bir tuğla
duvarın üstünde otursaydınız, siz de kaskatı
kesilirdiniz," dedi.
"Bütün gün mü? Kutlamalara katılmadan mı? Ben
buraya gelirken en az bir düzine şölene, eğlenceye
rastladım."
Profesör McGonagall öfkeyle burnunu çekti.
Sabırsızca, "Evet, doğru, herkes kutluyor," dedi. "Biraz
daha dikkatli olmaları gerekirdi, ama hayır- Muggle'lar
bile bir şeyler döndüğünü fark ettiler. Haberlerinde
verdiler." Başını Dursley'lerin karanlık salon
pencerelerine çevirdi. "Duydum. Baykuş sürüleri...
kayan yıldızlar... Eee, o kadar da aptal değiller. Nasıl
olsa bir şeylerin farkına varacaklardı. Kentte kayan
yıldızlar- mutlaka Dedalus Diggle'dır. Hiç akıllanmadı."
Dumbledore, incelikle, "Onları suçlayamazsınız," dedi.
"On bir yıldır pek bir şey kutladığımız yok."
Profesör McGonagall, "Biliyorum," dedi tedirgince. "Ama
dağıtmamız için bir neden değil bu. İnsanlar düpedüz
dikkatsizlik ediyorlar, sokaklara fırlamışlar güpegündüz,
sırtlarında Muggle giysileri bile yok, boyuna dedikodu
ediyorlar."
Dumbledore'a yan yan baktı sertçe, bir şey söylemesini
bekliyor gibiydi, ama bir şey söylemedi Dumbledore,
Profesör de devam etti: "Sonunda Kim-Olduğunu-
Bilirsin-Sen'in kayıplara karıştığı gün, tam o gün
Muggle'ların bizi öğrenmeleri ne de güzel ya. Gerçekten
kayıplara karıştı mı dersiniz, Dumbledore?"
"Öyle görünüyor," dedi Dumbledore. "Sevinmemiz
gerek. Limon şerbeti içer miydiniz?"
"Ne içer miydim?"
"Limon şerbeti. Muggle'ların bir çeşit tatlı içeceği.
Hoşuma gidiyor."
Şimdi limon şerbetinin sırası olmadığını düşünen
Profesör McGonagall, "Hayır, teşekkür ederim," dedi
soğukça. "Söylediğim gibi, Kim-Olduğunu-Bilirsin-Sen
gittiyse bile -"
"Sevgili Profesör, sizin gibi mantıklı biri onu gerçek
adıyla anabilir, öyle değil mi? Bütün bu 'Kim-Olduğunu-
Bilirsin-Sen' saçmalığı- on bir yıldır söylüyorum herkese,
onu gerçek adıyla anın diye, Voldemort deyin." Profesör
McGonagall ürktü, ama o sırada iki limon şerbeti açan
Dumbledore farkına varmadı bunun. "Boyuna 'Kim-
Olduğunu-Bilirsin-Sen' deyip durmanın ne anlamı var?
Voldemort adından korkmak için bir neden
göremiyorum."
Yarı bitkinlik, yarı hayranlıkla, "Sanıyorum, sizin için
yok," dedi Profesör McGonagall. "Ama siz başkasınız.
Herkes biliyor, Kim-Olduğunu-Bilirsin-Sen, peki peki,
Voldermort’un korktuğu tek kişi sizdiniz."
Dumbledore, "Beni şımartıyorsunuz," dedi usulca.
"Voldemort'da benim hiç edinemeyeceğim güçler vardı."
"Bunun nedeni sizin o güçleri kullanmayacak kadar
-şey- soylu olmanız."
"İyi ki karanlıktayız. Madam Pomfrey yeni kulaklıklarımı
sevdiğini söylediğinden beri bu kadar kızarmamıştım."
Profesör McGonagall, Dumbledore'a şöyle bir baktı
sertçe, "Uçuşan söylentilerin yanında baykuşların sözü
bile edilmez," dedi. "Herkes ne diyor, biliyor musunuz?
Niye kayıplara karışmış? Sonunda niye vazgeçmiş?"
Anlaşılan Profesör McGonagall konuşmanın en can alıcı
noktasına gelmişti, bütün gün soğuk sert bir duvarda
bekleyip durmasının gerçek nedeniydi bu, yoksa ne kedi
ne de kadın olarak Dumbledore'a gözlerini böyle yırtıcı
bakışlar fırlatarak dikemezdi. Şimdi. "Herkes" ne
söylerse söylesin, Dumbledore bunların gerçek
olduğunu belirtinceye kadar hiçbir şeye inanmayacağı
apaçık ortadaydı. Ama o sırada bir başka limon şerbeti
seçmekteydi Dumbledore, yanıt vermedi.
"Anlatılanlara göre," diye üsteledi Profesör McGonagall,
"Voldemort dün gece Godric's Hollow'da görülmüş.
Oraya Potter'ları bulmaya gitmiş. Söylentilere bakılırsa,
Lily ile James Potter galiba- galiba ölmüşler "
Dumbledore başını önüne eğdi. Profesör McGonagall
derin bir soluk aldı.
"Lily ile James... İnanamıyorum, inanmak istemedim
buna... Ah, Albus..."
Dumbledore elini uzatıp omzuna vurdu. Ona acılı bir
sesle, "Biliyorum... Biliyorum..." dedi.
Konuşmayı sürdürürken Profesör McGonall’ın sesi
titriyordu. "Hepsi bu kadar değil, Potter'ların oğlunu,
Harry'yi de öldürmeye kalkmış, Kim-Olduğunu-Bilirsin-
Sen. Ama öldürememiş. O küçük çocuğu
öldürememesinin nedenini, nasılını kimse bilmiyor, ama
söylentilere bakılırsa, Harry Potter'ı öldüremeyince
Voldermort’un gücü de yok oluvermiş- bu yüzden
kayıplara karışmış işte."
Dumbledore kederle baş sallayarak onu onayladı.
Profesör McGonagall, "Acaba- acaba doğru mu?" diye
kekeledi. "Bütün o yaptıklarından sonra... o kadar insanı
öldürdükten sonra... küçük bir çocuğu öldüremez miydi?
Akıl almayacak bir şey... böyle bir şeyi yapamaz mıydı...
Tanrı aşkına, nasıl oldu da Harry sağ kaldı?"
"Sadece tahmin yürütebilirim," dedi. "Belki aslını hiç
öğrenemeyeceğiz."
Profesör McGonagall bir dantel mendil çıkarıp
gözlüğünün altından gözlerini kuruladı. Dumbledore da
burnunu çekerek cebinden bir altın saat çıkardı, onu
inceledi. Çok garip bir saatti bu. On iki yelkovanı vardı,
ama hiç rakam yoktu üstünde; rakamlar yerine,
çevresinde küçük gezegenler hareket ediyordu.
Bunların herhalde bir anlamı vardı Dumbledore için,
çünkü yeniden yerine koydu saati, "Hagrid gecikti," dedi.
"Sahi, burada olacağımı sanırım o söylemiştir size, öyle
değil mi?"
"Evet," dedi Profesör McGonagall. "O kadar yer
dururken kalkıp neden buraya geldiğinizi sanırım
anlatmayacaksınız bana."
"Harry'yi teyzesiyle eniştesine getirmeye geldim.
Ailesinden sadece onlar kaldı şimdi."
Profesör McGonagall, ayağa fırlayıp dört numarayı
göstererek, "Yani- burada oturan insanlardan mı söz
ediyorsun yoksa?" diye bağırdı. "Dumbledore- bunu
yapamazsın. Bütün gün onları gözetledim. Onlar kadar
bize hiç mi hiç benzemeyen başka iki kişi yoktur. Bir de
oğulları var- gördüm onu, şeker alsın diye çığlıklar
atarak annesini sokak boyunca tekmeledi durdu. Harry
Potter gelip burada mı oturacak!"
Dumbledore, kesin bir sesle, "Burası onun için en iyi
yer," dedi. "Büyüyünce teyzesiyle eniştesi ona her şeyi
anlatırlar. Onlara bir de mektup yazdım."
Profesör McGonagall, yeniden duvara oturarak, cılız bir
sesle, "Mektup mu?" diye tekrarladı. "Gerçekten,
Dumbledore, bütün bunları bir mektupla
açıklayabileceğini mi sanıyorsun? Bu insanlar onu hiç
anlamayacak! Ünlü olacak ileride -bir efsane olacakgelecekte
bugün Harry Potter Günü olarak anılırsa hiç
şaşmam -Harry üstüne kitaplar yazılacak- dünyamızdaki
bütün çocuklar onun adını öğrenecek!"
Dar çerçeveli gözlüğünün üstünden son derece ciddi
bakarak, "Tastamam öyle," dedi Dumbledore. "Her
çocuğun başını döndürebilir bu. Daha yürümeden,
konuşmadan üne kavuşmak! Hiç hatırlamayacağı bir
şey yüzünden ünlü olmak! Anlamıyor musunuz, böylesi
çok daha iyi, hiç olmazsa anlayacağı zamana kadar
bütün bunlardan uzak kalır."
Profesör McGonagall ağzını açtı, fikrini değiştirdi,
yutkundu, sonra, "Evet- evet, haklısınız, elbette," dedi.
"Ama çocuk nasıl geliyor buraya, Dumbledore?" Sanki
Harry altında saklanıyormuş gibi onun pelerinine bir göz
attı ansızın.
"Hagrid getiriyor onu."
"Hagrid'e böylesine önemli bir şey için güvenmekakıllıca
mı sizce?"
"Hagrid'e canımı bile emanet ederim," dedi Dumbledore.
Profesör McGonagall, hasetle, "Yüreği bizimle birliktedir,
ben de biliyorum bunu," dedi, "ama dikkatsiz olduğunu
da göz ardı edemezsiniz. Birazcık- neydi o?"
Çevrelerindeki sessizliği uzaklardan bir motor sesi
bozmuştu. Sokağın iki başına bakarak bir taşıt ışığı
aramaya başladılar, ses gittikçe yükseldi, kafalarını
gökyüzüne çevirdikleri sırada gümbürtüye dönüştühavadan
koca bir motosiklet inip yola, tam önlerine
kondu.
Motosiklet kocamandı gerçi, ama onu kullanan adamın
yanında hiç kalıyordu. Sıradan bir adamın yaklaşık iki
katı kadar uzun, en az beş katı kadar da şişmandı.
Dudak uçuklatacak kadar iri ve yabaniydi- çalıya benzer
siyah uzun saçlarıyla sakalı yüzünün büyük bölümünü
örtüyordu, çöp bidonu kapakları büyüklüğünde elleri
vardı, deri çizmeli ayakları yunus yavrularına
benziyordu. Uçsuz bucaksız, kaslı kollarında
battaniyeden bir bohça tutuyordu.
"Hagrid," dedi Dumbledore, rahatlamışa benziyordu.
"Sonunda! O motosikleti nereden buldun?"
"Ödünç aldım, Profesör Dumbledore, efendim," dedi
dev; konuşurken dikkatle motosikletten indi. "Genç
Sirius Black ödünç verdi. Onu getirdim, efendim."
"Bir sorun çıkmadı, değil mi?"
"Hayır, efendim- ev neredeyse yerle bir olmuştu, ama
Muggle'lar üşüşmeden onu çıkarmayı başardım. Bristol
üstünde uçarken uykuya daldı."
Dumbledore ile Profesör McGonagall bohçaya eğildiler.
İçinde, belli belirsiz, mışıl mışıl uyuyan bir bebek, bir
oğlan çocuğu vardı. Alnındaki simsiyah saç buklesinin
altında şimşeğe benzer garip biçimli bir kesik
görülüyordu.
"Yoksa oraya mı?" diye fısıldadı Profesör McGonagall.
"Evet," dedi Dumbledore. "O iz yaşamı boyunca
kalacak."
"Siz bu konuda bir şey yapamaz mıydınız,
Dumbledore?"
"Yapabilecek olsaydım bile yapmazdım. İzler yararlı
olabilir bazen. Benim sol dizimde de bir tane var, Londra
Metrosu'nun kusursuz bir haritası. Neyse -ver onu bana,
Hagrid- şu işi bitirelim."
Dumbledore, Harry'yi kollarına alıp Dursley'lerin evine
yöneldi.
"Acaba- acaba ona hoşçakal diyebilir miyim, efendim?"
diye sordu Hagrid.
Kocaman, kıllı kafasını Harry'nin üstüne eğdi, ona saçlı
sakallı bir öpücük kondurdu. Sonra, birdenbire, yaralı bir
köpek gibi ulumaya başladı.
"Şşş!" diye fısıldadı Profesör McGonagall. "Muggle'ları
uyandıracaksın!"
Hagrid, "Ö-ö-özür dilerim," diye hıçkırdı; benekli, büyük
bir mendil çıkarıp yüzünü içine gömdü. "Ama da-dadayanamıyorum-
Lily ile James öldüler -zavallı minik
Harry de Muggle'larla yaşayacak -"
Profesör McGonagall, çekinerek koluna dokundu
Hagrid'in, "Evet, evet, çok acı bir şey bu, ama kendini
toparla Hagrid, yoksa bizi fark ederler," diye fısıldadı; o
orada Dumbledore alçak bahçe duvarını aşmış, ön
kapıya varmıştı. Usulca eşiğe bıraktı Harry'yi,
pelerininden bir mektup çıkarıp bohçaya tıkıştırdı, sonra
da ötekilerin yanına döndü. Bir dakika boyunca üçü de
orada durup küçük bohçaya baktılar; omuzları
sarsılıyordu Hagrid'in, Profesör McGonagall öfkeyle
gözlerini kırpıştırıyordu, Dumbledore'un gözlerinden
fışkıran o parlak ışık ise bütün bütüne sönmüş gibiydi.
Sonunda, "Eh," dedi Dumbledore, "bu kadar. Artık
burada işimiz yok. Gidip kutlamalara katılalım bari."
Boğuk mu boğuk bir sesle, "Yaa," dedi Hagrid. "Ben
önce bu motosikletten kurtulayım. İyi geceler, Profesör
McGonagall- Profesör Dumbledore, efendim."
Hagrid, sırılsıklam gözlerini ceketinin koluna silerek
kendini motosiklete attı, motoru çalıştırdı; gürültüyle
havalandı motosiklet, geceye karıştı.
Dumbledore, "Umarım yakında yine görüşürüz, Profesör
McGonagall," dedi, onu başıyla selamladı. Profesör
McGonagall da karşılık olarak burnunu çekti.
Dumbledore dönüp sokak boyunca yürümeye başladı.
Köşeye varınca durdu, gümüş Püfür'ü çıkardı. Bir kere
çaktı onu, on iki ışık topu sokak lambalarına yerleşti
hemen, Privet Drive bir anda turuncu oluverdi;
Dumbledore, sokağın öteki ucunda tekir bir kedinin
süzülerek köşeyi döndüğünü gördü. Dört numaranın
basamaklarında battaniyeden bohçayı da seçebiliyordu.
"Talihin açık olsun, Harry," diye mırıldandı. Topuklarının
üstünde döndü, pelerininin bir hışırtısıyla yok oluverdi.
Bir meltem çıktı, mürekkep rengi göğün altında
sessizce, düzenli bir biçimde uzanan, şaşırtıcı şeylerin
en son olabileceği bu sokağın, Privet Drive'ın tertemiz
çalılıklarını titretti. Harry Potter, uyanmadan,
battaniyenin içinde bir yandan bir yana döndü. Minicik
eliyle yanındaki mektubu kavramıştı; uykudaydı, özel
biri olduğunu bilmiyordu, ünlü biri olduğunu bilmiyordu,
birkaç saat sonra süt şişelerini koymak için kapıyı
açacak olan Mrs. Dursley’nin çığlığıyla uyanacağını
bilmiyordu, önündeki birkaç haftayı kuzeni Dudley
tarafından itilip kakılarak, çimdiklenerek geçireceğini de
bilmiyordu... Nereden bilsin, o anda ülke boyunca gizlice
toplanıp kadeh kaldırıyordu insanlar, "Harry Potter'a,"
diyorlardı fısıltıyla, "sağ kalan çocuğa!"

İKİNCİ BÖLÜM: YOK OLAN CAM
Dursley'lerin uyanıp da evlerinin önündeki
basamaklarda yeğenlerini bulmalarından bu yana
yaklaşık on yıl geçmişti, ama Privet Drive pek
değişmemişti. Güneş yine o düzenli bahçelerde
yükseliyor, Dursley'lerin sokak kapısındaki pirinç dört
numarayı ışıl ışıl parlatıyordu; salonlarına süzülüyordu
sonra; salon, Mr. Dursley'nin baykuşlar üstüne o kara
haberleri izlediği gece nasılsa, şimdi de öyle sayılırdı
Aradan ne kadar zaman geçtiğini sadece şöminenin
rafındaki fotoğraflar belirtiyordu. On yıl önce, değişik
renklerde tostoparlak şapkalar giymiş kocaman, pembe
bir deniz topunu gösteren sürüyle fotoğraf vardı oradaama
Dudley Dursley bebek değildi artık. Şimdi
fotoğraflarda iri yarı sarışın bir çocuk vardı. İlk bisikletine
binerken, lunaparkta atlı karıncada, babasıyla bilgisayar
oyunu oynarken, annesi tarafından kucaklanmış
öpülürken Artı evde bir başka çocuğun da yaşadığını
gösteren hiç bir belirti yoktu odada.
Harry Potter, o sırada uyukluyordu, uzun sürmeyecekti
uykusu. Petunia Teyze'si uyanıktı, günün ilk gürültüsü
de onun tiz sesiyle oluştu.
"Kalk! Kalksana! Hadi!"
Harry irkilerek uyandı. Teyzesi kapıyı tıklattı yine.
"Kalk!" diye bağırdı. Harry onun mutfağa doğru
yürüdüğünü duydu, sonra da fırının üstüne konulan
tavanın sesini. Dönüp sırtüstü yattı, gördüğü düşü
hatırlamaya çalıştı. Çok güzel bir düştü. Uçan bir
motosiklet vardı düşte. Sanki aynı düşü daha önce de
görmüş gibi garip bir duyguya kapıldı.
Teyzesi kapının önüne geldi yine.
"Daha kalkmadın mı?" diye seslendi.
"Kalkıyorum," dedi Harry.
"Hadi, kıpırdan artık. Pastırmalara göz kulak ol. Sakın
yakayım deme, Duddy'nin doğum gününde her şey
kusursuz olmalı.
Harry homurdandı.
Teyzesi, "Ne dedin sen?" diye seslendi kapının
arkasından.
"Hiçbir şey, hiçbir şey..."
Dudley'nin doğum günü- nasıl olmuştu da unutmuştu?
Ağır ağır yataktan çıktı Harry, çorap aramaya koyuldu.
Yatağının altında bir çift buldu, teklerden birinin
üstündeki örümceği çekip aldıktan sonra ayaklarına
geçirdi. Örümceklere alışıktı, merdivenin altındaki dolap
örümceklerle doluydu çünkü, kendisi de orada
yatıyordu.
Giyinince hole inip mutfağa geçti. Masa, Dudley'nin
doğum günü armağanlarından görünmüyordu sanki.
Anlaşılan, istediği o yeni bilgisayara kavuşmuştu
Dudley, ikinci televizyonla yarış bisikleti de cabası.
Dudley'nin neden bir yarış bisikleti istediğine akıl
erdiremiyordu Harry, Dudley çok şişmandı çünkü,
bedenini çalıştırmaktan da nefret ederdi- tabii bir
başkasını yumruklamak dışında. Dudley'in en sevdiği
kum torbası Harry'ydi, ama kovalarken onu bir türlü
yakalayamazdı. Görünüşünden pek belli değildi, ama
Harry çok hızlıydı.
Belki de karanlık bir dolapta yaşamakla ilgisi vardı
bunun, ama Harry yaşına göre çok ufaktı, çok da cılızdı.
Dudley'nin eski elbiselerini giymek zorunda kaldığı için,
olduğundan da ufak ve cılız gösteriyordu; Dudley ise
ondan yaklaşık dört kat iriydi. İncecik bir yüzü vardı
Harry’nin, kemikleri fırlamış dizleri, siyah saçları,
yemyeşil gözleri vardı. Taktığı yusyuvarlak gözlük
dünyanın seloteyp’iyle tutturulmuştu, Dudley yumruğu
hep burnuna yapıştırırdı çünkü. Harry'nin görünüşünde
hoşuna giden tek şey, alnındaki şimşek biçimindeki yara
iziydi. Kendini bildi bileli vardı bu; hatırlıyordu, Petunia
Teyze'ye sorduğu ilk soru, bu izin nasıl olduğuydu.
"Annenle babanın öldüğü otomobil kazasında," demişti
teyzesi. "Başka soru sorma."
Soru sorma- Dursley'lerle huzur içinde yaşamanın ilk
kuralı buydu.
Harry pastırmaları çevirirken mutfağa Venon Enişte
girdi.
Günaydın yerine, "Saçlarını tarasana!" diye kükredi.
Vernon Enişte haftada ortalama bir kere gazetesinin
tepesinden bakıp Harry'nin berbere gitmesi gerektiğini
söylerdi. Harry saçlarını sınıf arkadaşlarının
toplamından daha sık kestiriyordu, ama fark etmiyordu,
saçları boyuna büyüyordu işte, fışkırırcasına.
Dudley annesiyle mutfağa geldiğinde Harry tavada
yumurta yapmaktaydı. Vernon Enişte'ye çok benziyordu
Dudley. Kocaman, pembe bir yüzü vardı; boynu yok
gibiydi; gözleri ufacıktı, suluydu, maviydi; sarı saçları
tostoparlak kafasına yapışıyordu. Petunia Teyze onun
bir bebek meleğe benzediğini söylerdi hep- Harry ise
peruk takmış bir domuza benzediğini söylerdi.
Harry pastırmalı yumurta tabaklarını masaya koydu, pek
yer olmadığı için güç bir şeydi bu. Bu arada Dudley
armağanlarını sayıyordu. Suratı asıldı.
Annesiyle babasına bakarak, "Otuz altı," dedi. "Geçen
yıldan iki eksik."
"Şekerim, Marge Hala'nın armağanını saymadın; bak,
burada, annenle babanın koca armağanının altında."
Dudley, kıpkırmızı kesilerek, "Peki, otuz yedi öyleyse,"
dedi. Dudley kasırgasının yaklaşmakta olduğunu sezen
Harry, ne olur ne olmaz, belki Dudley masayı devirir
diye, kurt gibi pastırmaya saldırdı.
Petunia Teyze de tehlikeyi sezinlemişti besbelli,
çabucak, "Bugün çıkınca sana iki armağan daha
alacağız," diye atıldı. "Buna ne dersin, kuşum? iki
armağan daha. Oldu mu?"
Bir an düşündü Dudley. Çetin bir soruydu bu. Sonunda,
ağır ağır, "Öyleyse," dedi, "otuz... otuz..."
"Otuz dokuz, bir tanem," dedi Petunia Teyze.
"Haa." İskemlesine çöktü Dudley, en yakındaki pakete
uzandı. "İyi öyleyse."
Vernon Enişte kıkırdadı.
"Küçük yumurcak parasının karşılığını istiyor, tıpkı
babası gibi. Yaşa, Dudley!" Dudley'nin saçlarını
karıştırdı.
Telefon çaldı o anda, Petunia Teyze açmaya gitti,
Harry'le Vernon Enişte de Dudley'nin yarış bisikleti,
sinema kamerası, uzaktan kumandalı uçak, on altı yeni
bilgisayar oyunu ve video paketlerini açmasını
seyrettiler. Dudley tam altın saat paketini açıyordu ki,
Petunia Teyze döndü telefondan, hem öfkeli, hem
endişeliydi.
"Haberler kötü, Vernon," dedi. "Mrs. Figg'in bacağı
kırılmış. Onu alamıyor." Başıyla Harry'yi işaret etti.
Dudley'nin ağzı dehşetle açıldı, ama Harry'nin yüreği
hopladı. Dudley'nin her doğum gününde annesiyle
babası onunla bir arkadaşını gezmeye götürürlerdi,
lunaparka, hamburgerciye ya da sinemaya. Her yıl da,
iki sokak ötede oturan o deli kocakarıyla, Mrs. Figg'le
kalırdı Harry. Nefret ederdi oradan. Bütün ev lahana
kokardı; Mrs. Figg de gelmiş geçmiş ne kadar kedisi
varsa, hepsinin fotoğrafını gösterirdi.
"Ne olacak şimdi?" dedi Petunia Teyze, bu işi sanki o
tasarlamış gibi, öfkeyle Harry'ye baktı. Harry, Mrs.
Figg'in bacağının kırılmasına üzülmesi gerektiğini
düşünüyordu, ama kolay değildi bu; öyle ya, Tibbles'ı,
Snowy'yi, Mr. Paws'u, Tufty'yi koskoca bir yıl
görmeyecekti.
Vernon Enişte, "Marge'ı arasak," diye önerdi.
"Saçmalama, Vernon, nefret ediyor o çocuktan."
Dursley'ler Harry'den hep böyle söz ederlerdi, sanki
kendisi orada yokmuş gibi- ya da söylenenlerin zaten
farkına varamayacak iğrenç bir şeymiş, bir sümüklü
böcekmiş gibi.
"Ya şeye ne dersin?.. Neydi adı, arkadaşın Yvonne?
Petunia Teyze, "Majorca'da tatilde," diye kestirip attı.
Harry umutla, "Beni burada da bırakabilirsiniz," diye
söze karıştı (bir değişiklik olur, televizyonda istediğini
seyreder, belki de Dudley'nin bilgisayarını
karıştırabilirdi).
Petunia Teyze sanki bir limon yutmuş gibi baktı.
Homurdandı: "Dönüp de evi alt üst olmuş bulalım diye
mi?"
"Evi yıkmam," dedi Harry, ama dinleyen yoktu ki.
Petunia Teyze, ağır ağır, "Onu da hayvanat bahçesine
götürebiliriz," dedi, "... arabada kalır..."
"Araba yepyeni, tek başına bırakamayız..."
Dudley bağıra bağıra ağlamaya başladı. Pek ağladığı
yoktu aslında, bunu yıllar önce bırakmıştı, ama suratını
buruşturup inlerse, annesinden ne isterse alabileceğini
biliyordu.
"Agucuk gugucuğum, ağlama, anneciğin o çocuğun en
güzel gününü berbat etmesine izin vermeyecek!" diye
bağırdı Petunia Teyze, Dudley'ye sarıldı.
Dudley, yapmacık hıçkırıklarla sarsılarak,
"Onun...gelmesini... is-is-istemiyorum!" diye bağırdı.
"her şeyin tadını ka-kaçırıyor hep!" Annesinin kolları
arasındaki boşluktan Harry'ye pis pis sırıttı.
Ama o sırada kapı çalındı- "Aman Tanrım, geldiler!" dedi
Petunia Teyze çılgıncasına- bir an sonra da Dudley'nin
en iyi arkadaşı Piers Polkiss, annesiyle girdi. Sıska bir
çocuktu Piers, suratı sıçana benziyordu. Dudley'nin
yumrukladığı çocukların ellerini arkalarından o tutardı
genellikle. Dudley yapmacık ağlamasını hemen kesti.
Harry yarım saat sonra Dursley'lerin arabasının arka
koltuğunda Piers ve Dudley'le birlikte ömründe ilk kez
hayvanat bahçesine giderken şansına inanamıyordu.
Teyzesiyle eniştesi başka bir çare bulamamışlardı, ama
yola çıkmadan önce Vernon Enişte, Harry'yi bir kenara
çekmişti.
Kocaman mosmor suratını Harry'nin yüzüne
yaklaştırarak, "Seni uyarıyorum," demişti, "bak, çocuk,
seni şimdiden uyarıyorum -bir numara yapmaya
kalkarsan, herhangi bir şey yaparsan- Noel'e kadar o
dolabın içinde kalırsın."
"Ben bir şey yapmayacağım ki," demişti Harry,
"yeminle..."
Ama Vernon Enişte inanmamıştı ona. Zaten kimse
inanmıyordu.
Sorun Harry'nin bulunduğu yerlerde garip şeyler
olmasından kaynaklanıyordu, Dursley'lere bu olaylarda
kendisinin parmağı olmadığını söylemek boşunaydı.
Bir keresinde, Harry'nin berbere gittiği gibi gelmesinden
bıkan Petunia Teyze, mutfaktaki makası alıp saçlarını
kesmiş, onu damdazlak bırakmıştı, "o korkunç izi örtmek
için" perçemine dokunmamıştı sadece.
Dudley, Harry'yi öyle görünce gülmekten kırılmıştı;
Harry'nin de ertesi gün okulu düşünmekten gözüne uyku
girmemişti, zaten o çuval gibi pantolonuyla, seloteypli
gözlüğüyle dalga geçen geçeneydi. Ama ertesi sabah
kalkınca saçlarını Petunia Teyze kırpmadan nasılsa,
öyle bulmuştu. Saçlarının o kadar çabuk nasıl çıktığını
açıklamasına olanak yoktu, ne söylediyse dinletememiş,
bir hafta dolap cezasına çarptırılmıştı.
Bir başka keresinde, Petunia Teyze ona Dudley'nin
berbat mı berbat eski bir kazağını (turuncu benekli,
kahverengi) giydirmeye çalışıyordu. Kafasından
geçirmeye zorladıkça, kazak küçüldükçe küçülüyordu,
sonunda el kadar bir kuklanın giyebileceği kadar oldu,
ama Harry'ye uyması olanaksızdı. Petunia Teyze,
kazağın yıkarken çektiğine karar verdi, Harry de
cezalandırılmadığı için derin bir soluk aldı.
Öte yandan, okul mutfaklarının damında yakalandığı
için başı adamakıllı derde girmişti. Dudley'nin çetesi her
zamanki gibi onu kovalamaktaydı, Harry kendini birden
bire bacanın üstünde otururken buluvermişti, başkaları
gibi o da şaşırmıştı buna. Dursley'ler, okul
müdiresinden, Harry'nin damlara tırmandığını bildiren
pek öfkeli bir mektup almışlardı. Harry'nin bütün
yapmaya çalıştığı (kilitli dolap kapısının arkasından
Vernon Enişte'ye bağırarak söylediği gibi) mutfakların
önündeki çöp bidonlarının üstünden atlamaktı. Tam
atlarken rüzgârın onu kaldırıp uçurduğunu düşünüyordu
Harry.
Ama bugün hiçbir terslik olmayacaktı. Günü okul, dolap
ya da Mrs. Figgs'in lahana kokan salonu dışında bir
yerde geçirmek, Dudley ve Piers'la birlikte olmaya
değerdi.
Vernon Enişte, arabayı kullanırken Petunia Teyze'ye
boyuna yakınıyordu. her şeyden yakınmak hoşuna
giderdi; işçiler, Harry, kurul, Harry, banka ve Harry en
çok yakındığı konulardan birkaçıydı. Bu sabah
motosikletlerden yakınıyordu.
Yanlarından bir motosiklet hızla geçerken, "... genç
serseriler, deli gibi sürüyorlar," dedi.
Ansızın hatırladı Harry. "Düşümde bir motosiklet
gördüm," dedi. "Uçuyordu."
Vernon Enişte az kalsın önündeki arabaya toslayacaktı.
Arkaya dönerek Harry'ye bağırdı, suratı bıyıklı dev bir
pancara dönmüştü: "MOTOSİKLETLER UÇMAZ!"
Dudley ile Piers kıkırdadılar.
"Biliyorum uçmadıklarını," dedi Harry. "Sadece bir düştü
bu."
Keşke bir şey söylemeseydim diye geçirdi içinden.
Dursley'leri onun soru sormasından daha çok
sinirlendiren bir şey varsa, o da herhangi bir şeyin
olağandışı davranışlarıyla ilgili konuşmasıydı; konu ister
düş, ister çizgi film olsun, fark etmezdi- böylece onun
sakıncalı düşüncelere kapılabileceğini düşünüyorlardı
herhalde.
Pırıl pırıl bir cumartesiydi, hayvanat bahçesi ailelerle
doluydu. Dursley'ler Dudley ile Piers'a kocaman
çikolatalı dondurmalar aldılar kapıda; ama çabuk
davranıp hemen uzaklaşamadılar oradan, satıcı kadın
Harry'ye ne istediğini sorduğu için, ona da ucuzundan
bir limonlu almak zorunda kaldılar. Pek de fena değilmiş
diye düşündü Harry, bir yandan dondurmasını yalıyor,
bir yandan da kafasını kaşıyan, inanılmaz derecede
Dudley'ye benzeyen bir gorili seyrediyordu, bir de
sarışın olsaydı tamamdı.
Harry'nin uzun süredir geçirdiği en güzel sabahtı bu.
Öğle yemeğine doğru hayvanlardan sıkılmaya başlayan
Dudley ile Piers yine keyfe gelip kendisini
yumruklayabilirler diye, Dursley'lerin biraz ötesinde
yürümeye özen gösteriyordu. Hayvanat bahçesinin
lokantasında yediler yemeklerini, Dudley dondurması
yeteri kadar büyük değil diye kıyameti kopardı, Vernon
Enişte bir dondurma daha getirtti ona, Harry'nin de
kendi dondurmasını yemesine izin verildi.
Harry bütün bunların hayra alamet olmadığını sonradan
anlayacaktı.
Yemekten sonra sürüngenler bölümüne gittiler. Burası
serindi, karanlıktı, duvarlar boyunca aydınlatılmış cam
kafesler sıralanmıştı. Camların arkasında her çeşit
kertenkele, her çeşit yılan, tahta parçalarının, taşların
üstünde sürünüyor, kayıyordu. Dudley ile Piers büyük
zehirli kobralarla insanları sararak öldüren koca pitonları
görmek istediler. Dudley oradaki en büyük yılanı hemen
buldu. O kadar iriydi ki yılan, Vernon Enişte'nin
arabasını iki kere sarar, onu ezerek çöp bidonuna
çevirebilirdi- ama pek havasında değildi o sırada.
Aslında, mışıl mışıl uyuyordu.
Dudley burnunu cama dayamış, gözlerini parıldayan
kahverengi pullara dikmişti.
"Kımıldat şunu," diye uludu babasına. Vernon Enişte
cama vurdu, ama yılan kılını bile kıpırdatmadı.
"Bir daha," diye buyurdu Dudley. Vernon Enişte
parmaklarıyla bir daha tıklattı camı, ama yılan uyumayı
sürdürdü.
Dudley, "Çok sıkıcı," diye inledi. Oradan uzaklaştı.
Harry cam kafese yanaşıp uzun uzun baktı yılana. Yılan
da sıkıntıdan ölmüşse, hiç şaşırmazdı doğrusu- gün
boyunca parmaklarıyla camı tıklatarak kendisini tedirgin
eden ahmak insanlardan başka kimsesi yoktu ki. Bir
dolabı yatak odası olarak kullanmaktan beterdi bu,
orada tek ziyaretçi seni uyandırmak için kapıyı
yumruklayan Petunia Teyze'ydi gerçi, ama hiç olmazsa
evin içinde dolaşabilirdin.
Yılan boncuk gözlerini açtı ansızın. Usulca, çok usulca
başını kaldırdı, gözleri Harry'nin gözlerinin hizasına
gelinceye kadar.
Göz kırptı.
Harry gözlerini dikti ona. Sonra, bir bakan var mı diye
çevresine göz attı. Bakan yoktu. O da yılana baktı
sonra, göz kırptı.
Yılan kafasını Vernon Enişte'yle Dudley'ye doğru uzattı,
sonra gözlerini tavana dikti. Yine Harry'ye baktı, sonra;
bakışından ne dediği açıkça belliydi: "Hep aynı.”
Harry, "Biliyorum," diye mırıldandı camın arkasından,
yılanın kendisini işitip işitmediğini bilemiyordu.
"Gerçekten pek tatsız olmalı."
Yılan coşkuyla kafasını salladı.
"Sahi, nereden geliyorsun sen?" diye sordu Harry.
Yılan kuyruğunu cam kafesin yanındaki küçük yazıya
doğru uzattı. Harry baktı.
Boa Yılanı, Brezilya.
"Güzel miydi orası?"
Boa yılanı kuyruğuyla yazıyı gösterdi yine, Harry okudu:
Bu örnek, hayvanat bahçesinde yetiştirilmiştir.
"Haa, anladım- demek Brezilya'da hiç bulunmadın?"
Yılan başını iki yana sallarken, Harry'nin arkasında
kopan bir çığlık ikisini de havalara sıçrattı. "DUDLEY!
MR. DURSLEY! GELİN BAKIN ŞU YILANA! NELER
YAPIYOR, INANAMAYACAKSINIZI"
Dudley, yalpalaya yalpalaya, olanca hızıyla geldi.
Harry'nin kaburgalarına bir yumruk indirerek, "Çekil
yoldan," dedi. Hazırlıksız yakalanmıştı Harry, beton
zemine kapaklandı. Daha sonra olanlar o kadar hızlı
oldu ki, kimse nasıl olduğunu bile anlayamadı- Piers ile
Dudley camın önünde duruyorlardı, bir anda dehşet
çığlıkları atarak arkaya sıçradılar.
Harry doğrulup yutkundu; boa yılanının içinde
bulunduğu cam kafes yok olmuştu. Dev yılan çözülmüş,
yerde sürünüyordu- sürüngenler bölümündeki insanlar
çığlıklar atarak kapılara doğru koşmaya başladılar.
Yılan hızla yanından geçerken, Harry onun alçak sesle
fısıldadığını duydu: "Geliyorum, Brezilya... Sssağol,
amigo."
Sürüngenler bölümünün bekçisi dehşet içindeydi.
"Ama cam," diyordu durmadan, "cam nereye gitti?"
Hayvanat bahçesinin yöneticisi kendi elleriyle demli, bol
şekerli bir çay verdi Petunia Teyze'ye, özür üstüne özür
diledi. Piers ile Dudley boyuna abuk sabuk şeyler
söylüyorlardı. Harry'nin gördüğü kadarıyla, yılan onların
yanından geçerken topuklarına şakayla karışık şöyle bir
hamle etmişti, o kadar, ama Vernon Enişte'nin
arabasına bindiklerinde, Dudley yılanın bacağını
koparmak üzere saldırdığını söylüyor, Piers da kendisini
boğmaya çalıştığına yemin ediyordu. Ama Harry
açısından en kötüsü, Piers'ın biraz yatışınca, "Harry
onunla konuşuyordu, öyle değil mi, Harry?" demesi
oldu.
Vernon Enişte, Harry'ye yüklenmek için Piers evden
sağsalim çıkıncaya kadar bekledi. Öylesine öfkeliydi ki,
konuşamıyordu bile. "Git - dolap - kal - yemek yok,"
demeyi başardı, sonra da bir koltuğa yığıldı, Petunia
Teyze koşup ona koca bir kadeh konyak getirmek
zorunda kaldı.
Çok daha sonra Harry karanlık dolabında yatmış, keşke
bir saatim olsaydı diye düşünüyordu. Saatin kaç
olduğunu bilmiyordu, Dursley'lerin uyuyup
uyumadıklarından da emin değildi. Onlar uyumadan
önce mutfağa süzülüp bir şeyler atıştırmayı göze
alamazdı.
Yaklaşık on yıldır yaşıyordu Dursley'lerle, on berbat yıl,
kendini bildi bileli, bebekliğinden, annesiyle babasının
bir araba kazasında öldüklerinden beri. Annesiyle
babası ölürken arabada olduğunu hatırlamıyordu.
Bazen, dolaptaki o uzun saatler boyunca kafasını
zorlarsa, garip bir görüntü canlanıyordu: göz kamaştıran
yeşil bir ışığın çakışı, alnını yakan bir acı. Herhalde
araba kazasıydı bu, ama o yeşil ışığın nereden geldiğini
kestiremiyordu. Annesiyle babasını ise hiç
hatırlamıyordu. Teyzesiyle eniştesi söz etmezlerdi
onlardan, kendisinin soru sorması ise yasaklanmıştı.
Evde fotoğrafları da yoktu.
Daha küçükken, bilmediği bir akrabasının gelip kendisini
götürmesini düşlerdi Harry, ama böyle bir şey hiç
olmadı; tek ailesi Dursley'lerdi. Yine de, sokaktaki
yabancıların onu tanıdığını düşünürdü (belki de umardı).
Çok garip yabancılardı bunlar. Bir keresinde Petunia
Teyze ve Dudley'le alışverişteyken, mor silindir şapkalı
ufak tefek bir adam selam vermişti ona. Petunia Teyze,
adamı tanıyıp tanımadığını sormuştu öfkeyle, sonra da
hiçbir şey almadan onları dükkândan çıkarmıştı. Bir
keresinde de, tepeden tırnağa yeşiller içinde uçuk bir
ihtiyar kadının teki otobüste neşeyle el sallamıştı.
Geçen gün sokakta upuzun mor bir palto giymiş saçsız
bir adam elini sıkmış, sonra da tek söz söylemeden
uzaklaşmıştı. Bütün bu insanlardaki en garip özellik,
Harry onlara daha yakından bakmak istediği an hemen
yok olmalarıydı.

ÜÇÜNCÜ BÖLÜM: HİÇ KİMSEDEN
MEKTUPLAR
Okulda kimsesi yoktu Harry'nin. Herkes, Dudley
çetesinin çuval gibi eski elbiseler giyen, kırık gözlüklü şu
tuhaf Harry Potter'dan hoşlanmadığını biliyor, kimse de
Dudley çetesiyle ters düşmek istemiyordu.
Brezilyalı boa yılanının kaçışı, Harry'nin o güne kadarki
en uzun cezaya çarptırılmasına yol açmıştı. Dolaptan
yine çıkmasına izin verildiğinde, yaz tatili başlamış,
Dudley yeni film kamerasını kırmış, uzaktan kumandalı
uçağını parçalamış, yarış bisikletine bindiği ilk gün de
Privet Drive'da koltuk değnekleriyle karşıdan karşıya
geçen Mrs. Figgs'e çarpmıştı.
Okulun sona erdiğine seviniyordu Harry, ama her gün
hiç sektirmeden eve gelen Dudley çetesinden kurtulmak
olanaksızdı. Piers da, Dennis de, Malcolm da, Gordon
da iri ve ahmaktı, ama en irileri, en ahmakları Dudley
olduğu için önder de oydu. Ötekiler, Dudley'nin en
sevdiği spora, Harry-avına katılmaktan mutluluk
duyuyorlardı.
İşte bu yüzden Harry çıkabildiği kadar çok çıkıyordu
evden; dolaşıyor, bir umut ışığı olarak gördüğü tatil
sonunu düşünüyordu. Eylül gelince ortaokula gidecekti,
yaşamında ilk kere Dudley'le olmayacaktı artık. Dudley,
Vernon Enişte'nin eski okuluna, Smeltings'e yazılmıştı.
Piers Polkiss de oraya gidecekti. Harry ise devlet
okuluna, Stonewall High'a gidecekti. Bunun çok gülünç
olduğunu düşünüyordu Dudley.
"Stonewall'da ilk gün adamın kafasını tuvalete
sokuyorlar," dedi. "İstersen gel yukarı da bir deneyelim."
"İstemem, sağol," dedi Harry. "O zavallı tuvalete senin
kafan kadar berbat bir şey girmemiştir- sokarsan içi
bulanır." Sonra da, söylediklerini Dudley daha
kavrayamadan tabanları yağladı.
Temmuzda bir gün, Petunia Teyze Smeltings forması
almak için Dudley'yi Londra'ya götürdü, Harry'yi de Mrs.
Figgs'e bıraktı. Mrs. Figgs her zamanki kadar kötü
değildi. Anlaşıldığına göre, bacağını kedilerinden birine
takılınca kırmıştı, bu yüzden de onlarla arayı bozmuştu.
Harry'nin televizyon seyretmesine izin verdi, sanki
birkaç yılın tadını taşıyan çikolatalı pastadan getirdi.
Dudley o akşam yeni formasını giyerek salonda aile için
özel bir geçit töreni yaptı. Smeltings'li çocuklar, kestane
kahverengisi frak, turuncu golf pantolonu, kayıkçı diye
adlandırdıkları yassı hasır şapkalar giyerlerdi.
Öğretmenler bakmadığı zaman birbirlerine vurmak için
de başları topuzlu bastonlar taşırlardı. Daha sonraki
yaşamları için iyi bir eğitimdi bu.
Vernon Enişte, yeni golf pantolonunun içindeki
Dudley'ye bakarken, boğuk bir sesle, yaşamının en
gurur duyduğu anını yaşadığını belirtti. Petunia Teyze
gözyaşlarına boğuldu, karşısındakinin Tini Minicik
Dudley'cik olduğuna inanamadığını söyledi, ne kadar
yakışıklıydı, ne kadar büyümüştü. Harry konuşmayı
göze alamadı. Gülmemek için o kadar zorladı ki kendini,
kaburga kemiklerinden ikisi herhalde çatlamıştır diye
düşündü.
Harry ertesi sabah kahvaltı için gittiğinde mutfakta
korkunç bir koku vardı. Koku, lavabonun içindeki
madeni büyük bir leğenden geliyordu. Bakmaya gitti
Harry. Leğen, gri bir suda yüzen, kirli paçavralara
benzeyen şeylerle doluydu.
"Nedir bu?" diye sordu Petunia Teyze'ye. Soru sormaya
kalktığı zaman teyzesinin dudakları nasıl
kenetleniyorsa, yine öyle kenetlenmişti.
"Yeni okul forman," dedi Petunia Teyze.
Harry leğene baktı yine.
"Haa," dedi. "Bu kadar ıslatılması gerektiğini akıl
edemedim."
"Saçmalama," diye patladı Petunia Teyze. "Dudley'nin
eskilerini griye boyuyorum senin için. İşimi bitirince,
ötekilerin formasına benzeyecek."
Bu konuda Harry'nin ciddi kuşkuları vardı, ama en iyisi
tartışmamaktı. Masaya oturdu, Stonewall High'da ilk gün
neye benzeyeceğini düşünmeye koyuldu- buruşuk fil
derisi giymiş gibi olacaktı herhalde.
Dudley ile Vernon Enişte, Harry'nin yeni formasından
yayılan koku yüzünden burunlarını tutarak geldiler.
Vernon Enişte, her zamanki gibi gazetesini açtı, Dudley
de hep yanında taşıdığı Smeltings bastonunu masaya
vurdu.
Mektup kutusunun açıldığını, paspasa mektupların
düştüğünü duydular.
Vernon Enişte, gazetesinin arkasından, "Postayı getir,
Dudley," dedi.
"Harry getirsin."
"Postayı getir, Harry."
"Dudley getirsin."
"Şuna Smeltings bastonunla bir vursana, Dudley."
Harry Smeltings bastonunu savuşturarak postayı
almaya gitti. Üç şey duruyordu paspasta: Vernon
Enişte'nin Wight adasında tatilini geçirmekte olan kız
kardeşi Marge'dan bir kartpostal, faturaya benzer
kahverengi bir zarf, bir de- Harry'ye bir mektup.
Harry mektubu aldı, gözlerini dikti ona, yüreği dev bir
lastik bant gibi gerilmişti. Hiç kimse, yaşamı boyunca
hiç, ama hiç kimse mektup yazmamıştı ona. Kim
yazardı zaten? Arkadaşı da yoktu, başka akrabası daüye
olmadığı için, kitapları geri götürmesi konusunda
kitaplıktan sert notlar da almıyordu. Ama işte, bir
mektup vardı elinde, adres o kadar açıktı ki, bir yanlışlık
söz konusu olamazdı:
Mr. H. Potter
Merdiven Altındaki Dolap
4 Privet Drive
Little Whinging
Surrey *
Sarımsı parşömenden yapılmış zarf kalındı, ağırdı,
adres zümrüt yeşili mürekkeple yazılmıştı. Pul yoktu.
Harry, elleri titreyerek zarfı çevirince mor balmumundan
bir mühür gördü; bir arma- koca bir "H" harfinin
çevresinde bir aslan, bir kartal, bir porsuk, bir de yılan.
Mutfaktan, "Hadisene, çocuk!" diye bağırdı Vernon
Enişte. "Ne yapıyorsun, zarflarda bomba mı arıyorsun?"
Kendi esprisine kıkırdadı.
Harry mutfağa döndü, mektuba bakıyordu hâlâ. Vernon
Enişte'ye faturayla kartpostalı uzattı, oturup sarı zarfı
ağır ağır açmaya koyuldu.
Vernon Enişte yırtarak açtı faturayı, nefretle
homurdandı, kartpostalın arkasına baktı.
Petunia Teyze'ye, "Marge hastalanmış," diye bilgi verdi.
"Tuhaf bir deniz kabuklusu yemiş..."
Dudley, "Baba!" diye seslendi ansızın. "Baba, Harry'nin
elinde bir şey var!"
Harry, zarfla aynı ağırlıktaki parşömene yazılmış
mektubunu açmak üzereydi ki, Vernon Enişte kâğıdı
elinden kapıverdi.
Onu geri almaya çalışarak, "Benim o!" diye bağırdı
Harry.
"Sana kim yazar ki?" diye burun kıvırdı Vernon Enişte,
silkeleyerek tek eliyle açtı mektubu, okumaya başladı.
Yüzü trafik ışıklarından daha hızlı bir biçimde kırmızıdan
yeşile dönüverdi. O kadarla da kalmadı. Birkaç saniye
içinde bayatlamış yulaf ezmesinin gri beyazı oldu.
"P-P-Petunia!" diye kekeledi.
Dudley, okumak için mektubu kapmaya çalıştı, ama
Vernon Enişte onu uzanamayacağı kadar yüksekte
tutuyordu. Petunia Teyze merakla aldı mektubu, ilk satırı
okudu. Bir an bayılacakmış gibi oldu. Elini boğazına
götürüp hırıltılı bir ses çıkardı.
"Vernon! Aman Tanrım- Vernon!"
Gözlerini birbirlerine diktiler, Harry ile Dudley'nin odada
olduklarını unutmuşlardı sanki. Dudley böyle hiçe
sayılmaya alışık değildi. Smeltings bastonunu babasının
kafasına tıklattı.
Yüksek sesle, "Mektubu okumak istiyorum," dedi.
Harry, "Asıl ben okumak istiyorum," dedi öfkeyle, "bana
yazılmış çünkü."
Vernon Enişte, mektubu zarfına koyarak, "Dışarı, ikiniz
de dışarı," diye hırıldadı.
Harry kıpırdamadı.
"MEKTUBUMU İSTİYORUM!" diye bağırdı.
Dudley, "Ben göreceğim!" diye buyurdu.
"DIŞARI!" diye kükredi Vernon Enişte, Harry ile
Dudley'yi enselerinden tutup hole attı, mutfak kapısını
da çarparak arkalarından kapadı. Harry ile Dudley,
anahtar deliğinden kimin kulak kabartacağı konusunda
korkunç, ama sessiz bir kavgaya tutuştular hemen;
Dudley kazandı, Harry de, gözlüğü bir kulağından
sarkmış, kapıyla yer arasındaki aralıktan içeriyi
dinlemek için karnının üstüne uzandı.
Petunia Teyze, titrek bir sesle, "Vernon," diyordu, "şu
adrese bak- nerede yattığını nasıl bilebilirler? Evi mi
gözetliyorlar dersin?"
Vernon Enişte, aklı başından gitmiş, "Gözetliyorlardıraraştırıyorlardı-
belki bizi izliyorlardır," diye mırıldandı.
"Ne yapmamız gerekiyor, Vernon? Yanıt verelim mi?
Onlara yazıp istemediğimizi."
Harry, Vernon Enişte'nin parlak siyah ayakkabılarının
mutfağı arşınladığını görebiliyordu.
Sonunda, "Hayır," dedi Vernon Enişte. "Hayır,
umursamayacağız. Yanıt alamazlarsa... evet, en iyisi
bu... hiçbir şey yapmayacağız..."
"Ama -"
"Böyle bir şey istemiyorum evde, Petunia! Onu
aldığımızda yemin etmedik mi, böyle tehlikeli
saçmalıklardan uzak duracağız diye?"
O akşam işten gelince, daha önce hiç yapmadığı bir şey
yaptı Vernon Enişte; Harry'yi dolabında ziyaret etti.
Vernon Enişte, kapıdan bin güçlükle geçer geçmez,
"Mektubum nerede?" dedi Harry. "Kim yazmış?"
"Hiç kimse. Yanlışlıkla sana yollanmış," diye kestirip attı
Vernon Enişte. "Yaktım."
Harry öfkeyle, "Yanlışlık yoktu," dedi. "Benim dolabım
bile yazılıydı üstünde."
"KES!" diye bağırdı Vernon Enişte, tavandan birkaç
örümcek düştü. Derin derin soluk aldı, yüzüne bir
gülücük yerleştirmeye çalıştı, herhalde çok acı
duyuyordu bundan.
"Şey- evet, Harry- şu dolap. Teyzenle ben
düşünüyorduk da... artık içine sığmayacak kadar
büyüdün... Dudley'nin ikinci yatak odasına taşınsan fena
olmayacak."
"Neden?" dedi Harry.
Eniştesi, "Soru sorma!" diye kestirip attı. "Şu eşyalarını
yukarı götür, hemen."
Dursley'lerin evinde dört yatak odası vardı: biri Vernon
Enişte'yle Petunia Teyze'nin, biri konuklar (genellikle
Vernon Enişte'nin kardeşi Marge) için, biri Dudley'nin
yattığı, biri de Dudley'nin ilk yatak odasına sığmayan
oyuncaklarını, eşyalarını koyduğu oda. Harry'nin, nesi
var nesi yoksa dolaptan bu odaya taşıması için tek sefer
yetti. Yatağa oturdu Harry, çevresine bakındı. Buradaki
aşağı yukarı her şey kırılmıştı. Bir aylık kamera,
Dudley'nin bir zamanlar komşu köpeği ezdiği küçük
tankın üstündeydi; köşede ilk televizyonu duruyordu
Dudley'nin, en sevdiği program yayınlanmayınca bir
tekmeyle parçalamıştı onu; koca bir kuş kafesi vardı,
Dudley içindeki papağanı okula götürüp bir havalı
tüfekle değiş tokuş etmişti, tüfek raftaydı, ucu, Dudley
üstüne oturduğu için, eğrilmişti. Öteki raflar kitap
doluydu. Odada dokunulmamışa tek benzeyen şeyler
onlardı.
Aşağıdan Dudley'nin annesine bağıran sesi geliyordu:
"Onu orada istemiyorum... o oda bana gerekli... çıkarın
onu..."
Harry iç çekip yatağa uzandı. Daha dün, burada olmak
için neler vermezdi. Bugün ise burada olmaktansa, o
mektupla dolabında olmayı yeğ tutardı.
Ertesi sabah kahvaltıda herkes oldukça sessizdi. Dudley
şoktaydı. Çığlıklar atmış, babasına Smeltings
bastonuyla vurmuş, kendini zorlayarak kusmuş,
annesini tekmelemiş, kaplumbağasını seraya fırlatmış,
ama odasını geri alamamıştı. Harry dün bu zamanları
düşünüyordu, keşke mektubu holde açmış olsaydı.
Vernon Enişte ile Petunia Teyze düşünceli düşünceli
birbirlerine göz atıyorlardı.
Posta geldiğinde, Harry'ye iyi davranmaya çalışan
Vernon Enişte, mektupları almaya Dudley'yi yolladı.
Holden geçerken Smeltings bastonunu her şeye indirdi
Dudley. Sonra bağırdı: "Bir tane daha! Mr. H. Potter, En
Küçük Yatak Odası, 4 Privet Drive -"
Sanki boğazlanıyormuş gibi bir çığlık attı Vernon Enişte,
yerinden fırlayıp hole koştu, Harry de peşinden. Vernon
Enişte mektubu alabilmek için Dudley'le güreşip onu
yere yatırmak zorunda kaldı, doğrusu biraz güç oldu bu,
çünkü Harry de Vernon Enişte'nin arkasına dolanıp
boğazına sarılmıştı. Bir dakika kadar süren, herkesin
Smeltings bastonundan nasibini aldığı o kör-dövüşü
sonunda, Vernon Enişte soluk soluğa doğruldu, elinde
Harry'nin mektubu vardı.
Harry'ye, "Doğru dolaba- yani, yatak odana," diye
gürledi. "Dudley- git- sadece git."
Harry yeni odasını arşınladı da arşınladı. Dolaptan
taşındığını biliyordu birileri, ilk mektubu almadığını da
biliyorlardı sanki. Öyleyse bir daha denerlerdi mutlaka.
Bu keresinde başarıya ulaşılmalıydı artık. Bir plan yaptı.
Onarılmış çalar saat ertesi sabah altıda çaldı. Harry
hemen kapattı onu, sessizce giyindi. Dursley'leri
uyandırmamalıydı. Işıkların hiçbirini yakmadan aşağı
süzüldü.
Postacıyı Privet Drive'ın köşesinde bekleyecek, dört
numaranın mektuplarını alacaktı önce. Karanlık holde
usulca ön kapıya doğru yürürken yüreği
gümbürdüyordu.
"AAAAAHHHHH!"
Havaya sıçradı Harry -paspasta kocaman, yumuşak bir
şeye basmıştı- canlı bir şeye!
Yukarıda ışıklar yandı, Harry o kocaman yumuşak şeyin
eniştesinin yüzü olduğunu fark etti dehşetle. Vernon
Enişte, sokak kapısının dibinde, bir uyku tulumunda
yatıyordu- besbelli Harry'nin kafasından geçeni
yapmasına engel olmak için. Yarım saat kadar bağırdı
Harry'ye, sonra da gidip çay yapmasını söyledi. Harry,
süngüsü düşük, mutfağa gitti, döndüğünde posta
gelmişti, Vernon Enişte'nin kucağında duruyordu. Harry,
yeşil mürekkeple yazılmış üç zarf gördü.
"Bana verin-" diye söze başladı, ama Vernon Enişte
onun gözleri önünde mektupları yırttı, paramparça etti.
Vernon Enişte o gün işe gitmedi. Evde kalıp posta
kutusunu çiviledi.
Ağzı çivi dolu, "Anlıyorsun ya," diye açıklama yaptı
Petunia Teyze'ye, "mektupları yerine ulaştıramazlarsa,
bu işten vazgeçerler."
"Bunun işe yarayacağını pek sanmıyorum, Vernon."
Vernon Enişte, "Bu insanların kafası garip biçimde
çalışır, Petunia; sana bana benzemezler," dedi; bu
arada, Petunia Teyze'nin getirdiği bir dilim meyveli
pastayla çivi çakmaya çalışıyordu.
Cuma günü on iki mektup geldi Harry'ye. Posta
kutusundan geçmedikleri için, kapının altından atılmış,
kenarlarından itilmiş, birkaçı da alt kattaki tuvaletin
penceresinden tıkıştırılmıştı.
Vernon Enişte evde kaldı yine. Bütün mektupları
yaktıktan sonra eline bir çekiç aldı, kimse dışarı
çıkamasın diye ön kapıyı da, arka kapıyı da tahtalarla
bir güzel çiviledi. Çalışırken "Tiptoe through the Tulips”i
mırıldanıyor, en ufak bir gürültüde yerinden hopluyordu.
Cumartesi işler çığırından çıkmaya başladı. Harry'ye
yazılmış yirmi dört mektup sızdı evin içine; bunlar,
kıvrılarak, şaşkın sütçünün salon penceresinden
Petunia Teyze'ye uzattığı iki düzine yumurtanın içlerine
tek tek yerleştirilmişti Vernon Enişte postaneyle
mandıraya zehir zemberek telefonlar edip dert
anlatacak bir yetkili bulmaya çalışırken, Petunia Teyze
mektupları mikserde bir güzel parçaladı.
Dudley, Harry'ye, "Seninle konuşmak için kim böyle
yırtınır ki?” diye sordu şaşkınlıkla.
Pazar sabahı, Vernon Enişte kahvaltı masasına
oturduğunda yorgun, biraz da hasta görünüyordu, ama
mutluydu.
Gazetelerine marmelat bulaştırırken, mutluluk içinde,
"Pazarları posta gelmez," diye hatırlattı ötekilere,
"bugün kahrolası mektuplar yok -"
O anda bir şey vınlayarak indi mutfak bacasından,
Vernon Enişte'nin ensesine kondu. Hemen arkasından,
şömineden otuz kırk kadar mektup kurşun gibi yağdı.
Dursley'ler kaçacak delik aradılar, ama Harry
mektuplardan birini yakalamak için sıçradı -
"Dışarı! DIŞARI!"
Vernon Enişte, Harry'yi belinden kavrayıp hole attı.
Petunia Teyze'yle Dudley de kollarını yüzlerine siper
edip dışarı fırladıktan sonra Vernon Enişte kapıyı
çarparak kapadı. Odaya hâlâ mektup yağdığı
duyuluyordu dışarıdan; duvarlara, yere boyuna
mektuplar çarpıyordu.
"Yetti artık," dedi Vernon Enişte, konuşurken sakin
olmaya çalışıyor, ama bir yandan da bıyığını yoluyordu.
"Hepiniz beş dakika içinde burada olacaksınız, derlenip
toparlanın. Gidiyoruz. Bir iki elbise alın sadece. Tartışma
istemiyorum!"
Yarım bıyıkla öylesine tehlikeli biri gibi duruyordu ki,
kimse ağzını açmayı göze alamadı. On dakika sonra
tahtalarla çivilenip kapatılmış kapıların dışında,
arabadaydılar, otoyola ilerliyorlardı hızla. Dudley arka
koltukta burnunu çekip duruyordu; televizyonunu,
videosunu ve bilgisayarını spor çantasına tıkıştırırken
babası onu görmüş, kendilerini beklettiği için de
kafasına yumruğu indirmişti.
Uzaklaştılar. Uzaklaştıkça uzaklaştılar. Petunia Teyze
bile nereye gittiklerini sormaya cesaret edemiyordu.
Vernon Enişte arada bir direksiyonu kırıyor, bir süre ters
yönde ilerliyordu.
Ne zaman bunu yapsa, "Savuştur şunları... savuştur
şunları," diye mırıldanıyordu.
Bütün gün ne yemek ne içmek için durdular. Gece
çöktüğünde Dudley ulumaktaydı artık. Kendini bildi bileli
böyle berbat bir gün geçirmemişti. Karnı acıkmıştı,
görmek istediği beş televizyon programını kaçırmıştı,
üstelik bilgisayarında hiç uzaylı öldürmeden bu kadar
uzun süre geçirmemişti.
Vernon Enişte, sonunda büyük bir kentin dışlarında
kasvetli bir otelin önünde durdu. Dudley ile Harry nemli
çarşafları küf kokan çift yataklı bir odayı paylaştılar.
Dudley horul horul uyudu, ama gözünü bile kırpmadı
Harry, pencerenin kenarına oturup geçen arabaların
ışıklarına baktı, uzun uzun düşündü...
Ertesi sabah kahvaltıda bayat mısır gevreğiyle kızarmış
ekmek üstünde buz gibi konserve domates yediler. Tam
kahvaltıyı bitirmişlerdi ki, otel sahibesi geldi masalarına.
"Özür dilerim, içinizde Mr. H. Potter var mı? Bunlardan
aşağı yukarı yüz tane geldi, hepsi resepsiyonda."
Bir mektup uzattı, yeşil mürekkeple yazılmış adresi
okudular:
Mr. H. Potter
Oda 17, Railviezv Oteli
Cokezvorth.
Harry mektubu kapmak için uzandı, ama Vernon Enişte
elini itti onun. Kadın şaşkınlıkla baktı.
Hemen ayağa fırladı Vernon Enişte, "Ben alırım onları,"
dedi, kadını izleyerek yemek odasından çıktı.
Saatler sonra, Petunia Teyze, çekinerek, "Eve gitsek
daha iyi olmaz mı, sevgilim?" önerisinde bulundu, ama
Vernon Enişte onu duymamışa benziyordu. Tam ne
aradığını kimse bilmiyordu. Bir ormanın ortasına
götürdü onları, çıktı, çevresine bakındı, başını salladı,
arabaya girdi, yola koyuldular yine. Aynı şey sürülmüş
bir tarlanın ortasında, bir asma köprünün yarısında, çok
katlı bir otoparkın tepesinde de oldu.
O gün öğleden sonra, Petunia Teyze'ye, sıkıntılı sıkıntılı,
"Babam çıldırdı, öyle değil mi?" diye sordu Dudley.
Vernon Enişte arabayı kıyıya çekmiş, hepsini içeriye
kilitlemiş, ortadan yok olmuştu.
Yağmur dindi. Koca koca damlalar düşüyordu arabanın
üstüne. Dudley zırlamaya başladı.
"Bugün pazartesi," dedi annesine. "Akşama Büyük
Humberto var. Televizyonlu bir yerde kalmak istiyorum."
Pazartesi. Bu bir şey hatırlattı Harry'ye. Bugün
pazartesiyse -televizyondan ötürü gün saymakta
güvenilir biriydi Dudley- yarın salıydı, Harry’nin on birinci
doğum günü. Tabii pek de eğlenceli geçmezdi onun
doğum günleri- geçen yıl armağan olarak Dursley'ler bir
elbise askısıyla Vernon Enişte'nin bir çift eski çorabını
vermişlerdi ona. Yine de insan her gün on birine
basmazdı ki.
Vernon Enişte döndü, gülümsüyordu. İnce uzun bir
paket vardı elinde, Petunia Teyze ne aldığını sorunca da
yanıt vermedi.
"Uygun yeri bulduk!" dedi. "Hadi! Herkes dışarı!"
Arabanın dışı çok soğuktu. Vernon Enişte denize
uzanan kocaman kaya gibi bir şeyi gösteriyordu.
Kayanın tepesine de insanın hayal bile edemeyeceği
kadar berbat bir baraka yerleştirilmişti. Orada televizyon
olmadığı kesindi.
Vernon Enişte, neşeyle ellerini çırparak, "Bu gece fırtına
çıkacakmış!" dedi. "Bu bey de incelik gösterip kayığını
ödünç vermeye razı oldu."
Sallana sallana dişsiz bir ihtiyar geldi yanlarına, azıcık
dalgasını geçermiş gibi sırıtarak, aşağılarda demir-grisi
suda yalpalayıp duran eski bir kayığı gösterdi.
"Yetecek kadar erzak aldım," dedi Vernon Enişte, "hadi
bakalım, doğru tekneye!"
Kayık buz gibiydi. Enselerinden soğuk köpükler ve
yağmur giriyor, yüzlerine iliklere işleyen bir rüzgâr
çarpıyordu. Kayaya vardıklarında aradan saatler
geçmişti sanki, Vernon Enişte tökezleyip kayarak kırık
dökük kulübeye götürdü onları.
İçerisi korkunçtu; yosun kokusu sarmıştı her yanı,
rüzgâr tahta duvarlar arasındaki boşluklardan
vızıldıyordu; şömine ıslaktı, boştu. Sadece iki oda vardı.
Vernon Enişte'nin erzağı çıka çıka adam başına birer
paket gevrekle dört muz çıktı. Ateş yakmaya çalıştı
Vernon Enişte, ama boş gevrek paketleri sadece tütüp
büzülüverdi.
"Şimdi o mektuplar olmalıydı ki!" dedi neşeyle.
Keyfi pek yerindeydi. Besbelli, bu fırtınalı havada
kimsenin kalkıp da oraya mektup getirebileceğini
sanmıyordu. Harry de öyle düşünüyordu, ama hiç de
hoşuna gitmiyordu bu.
Gece çöktü, beklenen fırtına patladı. Dev dalgaların
köpükleri kulübenin duvarlarını sırılsıklam etti, azgın
rüzgâr köhne pencereleri sarsmaya başladı. Petunia
Teyze ikinci odada birkaç küflü battaniye bulmuştu,
güvelerin kemirdiği kanepede Dudley'ye yatak yaptı.
Vernon Enişte'yle yandaki eğri büğrü yatağa gittiler,
Harry de yerin en yumuşak yerini bulup en ince, en eski
battaniyenin altına büzülmeye bırakıldı.
Gece ilerledikçe fırtına da azıyor, kuduruyordu. Harry'nin
gözü uyku tutmuyordu. Titriyordu Harry, yerine daha
rahat yerleşmeye çalışıyordu; karnı da açlıktan
gurulduyordu. Gece yarısına doğru başlayan gök
gürültüleri, Dudley'nin horultusunu bastırdı. Dudley'nin
kanepenin yanından sarkan tombul bileğindeki saatin
ışıklı kadranı, on dakika sonra on bir yaşına basacağını
söyledi Harry'ye. Yattığı yerde, doğum gününün
tiktaklarla yaklaşmasını seyrederken, Dursley'lerin bunu
hatırlayıp hatırlamayacaklarını düşündü Harry, bir de o
mektupları yazanın şimdi nerede olduğunu.
Beş dakika sonra tamam. Dışarıda bir çatırtı duydu
Harry. Çatı mı çöküyordu acaba? Çökse azıcık ısınırdı.
Dört dakika kaldı. Belki de Privet Drive'daki ev
mektuplarla dolmuştu, döndüklerinde ne yapar eder,
birini yürütürdü.
Üç dakika kaldı. Kayaya böyle vuran, deniz miydi? Ya
(iki dakika kaldı) o tuhaf gıcırtı da neydi öyle? Kaya
parçalanıp denize mi gömülüyordu?
Bir dakika sonra on birine basacaktı. Otuz saniye...
yirmi... on... dokuz... -Dudley'yi uyandırsa mıydı acaba,
keyfini kaçırmak için- üç... iki... bir...
BUMM.
Kulübe tepeden tırnağa sarsıldı, Harry doğrulup kapıya
dikti gözlerini. Biri vardı dışarıda, girmek için kapıya
vuruyordu.

DÖRDÜNCÜ BÖLÜM: ANAHTARLARIN
BEKÇİSİ
BUMM. Yine vurdular kapıya. Dudley sıçrayarak uyandı.
Şapşal şapşal, “Top mu atıyorlar?” diye sordu.
Arkalarında bir çatırtı oldu, Vernon Enişte odaya daldı.
Bir tüfek vardı elinde- getirdiği o ince uzun paketin
içinde ne olduğunu da böylece öğrenmiş oldular.
"Kim var orada?" diye bağırdı. "Uyarıyorum senisilahım
var!"
Bir sessizlik oldu. Sonra-
KÜÜT!
Öylesine hızla vuruldu ki kapı, menteşelerinden sökülüp
kulakları sağır edici bir gümbürtüyle yere düştü.
İnsan azmanı dev gibi biri duruyordu kapıda. Yüzü
yeleye benzer uzun saçlarıyla, sarmaş dolaş sakalıyla
neredeyse bütün bütüne örtülmüştü; o kadar saç sakalın
arasından siyah böcekler gibi parıldayan gözleri
görülebiliyordu sadece.
Dev bin güçlükle kulübeye girdi, eğilince bile kafası
tavana değiyordu. Çömeldi, kapıyı alıp kolayca yerine
taktı. Dışarıda fırtınanın sesi biraz kesilmişti. Dönüp
odadakilere baktı teker teker.
"Şimdi bir fincan çay olaydı, ha? Bu yolculuk beni
duman etti..."
Dudley'nin korkudan donakaldığı kanepeye doğru
yürüdü.
"Toparlan azıcık, yağ tulumu," dedi yabancı.
Dudley inleyerek koştu, annesinin arkasına saklandı;
annesi de, dehşet içinde çömelmiş, Vernon Enişte'nin
arkasına geçmişti.
"Haa, işte Harry!" dedi dev.
Harry başını kaldırıp yırtıcı, yabani, karanlık yüzüne
baktı onun, böceğe benzer gözlerin keyifle ışıdığını
gördü.
"Seni son gördüğümde minicik bir bebektin," dedi dev.
"Babana benziyorsun tıpkı, ama gözlerini annenden
almışın."
Vernon Enişte hışırtıya benzer garip bir ses çıkardı.
"Hemen buradan gitmenizi istiyorum, efendim!" dedi.
"Her şeyi kırıp döküyorsunuz!"
"Off, kapa çeneni, Dursley, koca muşmula," dedi dev.
Kanepenin arkasına uzandı, tüfeği Vernon Enişte'nin
elinden aldı, sanki lastikten yapılmış gibi kolayca
büküverdi onu, odanın bir köşesine fırlatıp attı.
Vernon Enişte garip bir ses daha çıkardı, kuyruğuna
basılmış bir fare gibi.
Sırtını Dursley'lere dönerek, "Neyse- Harry," dedi dev,
"doğum günün kutlu olsun. bir şey getirdim, belki üstüne
oturmuşumdur, ama nasıl olsa tadı değişmemiştir."
Siyah paltosunun iç cebinden hafifçe ezilmiş bir kutu
çıkardı. Harry titreyen parmaklarla açtı onu. İçinde
kocaman, yapış yapış çikolatalı bir pasta vardı, üstüne
de yeşil kremayla "Mutlu Yıllar Harry" yazılmıştı.
Harry başını kaldırıp deve baktı. Teşekkür ederim
demek istiyordu, ama kelimeler boğazında bir yerlerde
kayıplara karışmıştı sanki, onun yerine, "Sen kimsin?"
dedi.
Dev kıkırdadı.
"Doğru, kendimi tanıtmadım. Ben Rubeus Hagrid.
Hogwarts'ta Anahtarların ve Toprakların Bekçisi."
İnanılmaz büyüklükteki elini uzattı, Harry'nin bütün
kolunu sıktı.
Ellerini ovuşturarak, "Eh," dedi, "çaya gelmedi mi sıra?
Şu anda çayın yerini başka bir şey tutamaz."
Büzüşmüş gevrek paketlerinin durduğu ocağa ilişti
gözleri, burnunu çekerek homurdandı. Şömineye eğildi;
ne yaptığını göremiyorlardı onun, ama bir saniye sonra
geri çekildi dev, ocakta gürül gürül alevler yükseldi. Islak
kulübeyi titrek bir ışık doldurdu; Harry, sanki sıcak bir
banyoya girmiş gibi, tepeden tırnağa ısınıverdi.
Dev, ağırlığı altında ezilen kanepeye oturdu yeniden,
paltosunun cebinden bin bir türlü şey çıkarmaya
başladı: bakır bir güğüm, bir paket ezilmiş sosis, bir
maşa, bir çaydanlık, kenarları kırık birkaç bardak, çay
yapmaya başlamadan önce bir fırt çektiği kehribar rengi
sıvıyla dolu bir şişe. Kısa sürede kulübe sosis
cızırtısıyla, kokusuyla doldu. Kimse ağzını açmadı dev
çalışırken, ama tombul, yağlı, hafifçe yanmış ilk altı
sosisi maşayla alırken, Dudley şöyle bir kıpırdadı.
Vernon Enişte, "Vereceği hiçbir şeye elini bile
sürmeyeceksin, Dudley," dedi sert sert.
Dev belli belirsiz kıkırdadı.
"Zaten o pasta göbekli oğlun şişeceği kadar şişmiş,
Dursley, kafanı takma."
Harry'ye uzattı sosisleri; Harry öylesine açtı ki, daha
önce ağzına bu kadar lezzetli bir şey koymamış gibi
geldi ona; yine de gözlerini devden ayıramıyordu.
Sonunda baktı ki, kimsenin bir şey söylediği yok, "Özür
dilerim, ama gerçekten kim olduğunuzu hâlâ
bilmiyorum," dedi.
Dev, çaydan bir yudum alıp elinin tersiyle ağzını sildi.
"Hagrid de bana, herkes öyle der. Söyledimdi ya,
Hogwarts Anahtarlarının Bekçisiyim. Hogwarts'ı
biliyorsun elbet."
"Şey- hayır," dedi Harry.
Hagrid şaşakaldı.
Hemen, "Özür dilerim," dedi Harry.
"Özür mü dilersin?" diye kükredi Hagrid, gölgelere
büzülmüş Dursley'lere dikti gözlerini. "Asıl onlar özür
dilesin! Mektuplarının eline geçmediğini biliyordum, ama
Hogwarts'ı bilmediğin aklımın ucundan bile geçmediydi!
Annenle babanın her şeyi nerede öğrendiğini hiç
düşünmedi miydin?"
"Nasıl her şeyi?" diye sordu Harry.
"NASIL her şeyİ Mİ?" diye gürledi dev. "Dur bir dakika!"
Ayağa fırladı. O öfkeli haliyle bütün kulübeyi kaplamış
gibiydi. Dursley'ler duvar dibine sinmişlerdi korkuyla.
Dev, "Yani siz şimdi," diye kükredi, "bu çocuğun -bu
çocuğun!- hiçbir şey bilmediğini mi söylüyorsunuz-
HİÇBİR ŞEY?"
Harry ipin ucunun biraz kaçtığını düşündü. Ne de olsa
okula gidiyordu, notları da hiç fena sayılmazdı.
"Birtakım şeyleri biliyorum," dedi. "Toplama çıkarma gibi
şeyleri pekâlâ yapabilirim."
Ama Hagrid elini şöyle bir salladı havada, "Bizim
dünyamız hakkında yani," dedi. "Senin dünyan. Benim
dünyam. Ana-babanın dünyası."
"Ne dünyası?"
Hagrid patlamak üzereydi sanki.
"DURSLEY!" diye gürledi.
Bembeyaz kesilmiş Vernon Enişte, "Şey... mey"
gibisinden bir şeyler mırıldandı. Harry'ye şaşkınlıkla
baktı Hagrid.
"Ana babanı biliyorsundur elbet," dedi. "Ünlü kişiler
onlar. Sen de ünlüsün."
"Ne? Annemle- annemle babam ünlü müydü yani?"
"Bildiğin yok... bildiğin yok..." Hagrid deli deli bakışlarını
Harry'ye dikti, parmaklarını saçlarından geçirdi.
"Kim olduğunu bilmiyor musun?" dedi sonunda.
Vernon Enişte sesine kavuştu birdenbire.
"Dur!" diye buyurdu. "Dur bakalım efendi! Çocuğa bir
şey söylemeni yasaklıyorum!"
Vernon Dursley'den daha yüreklisi bile, Hagrid'in
kendisine bakışından tir tir titrerdi; Hagrid
konuştuğunda, söylediğinin her hecesi öfkeyle
zangırdıyordu.
"Demek hiç söylemediniz ona? Dumbledore'un bıraktığı
mektupta yazılanları anlatmadınız? Oradaydım ben!
Dumbledore'un bıraktığını kendi gözlerimle gördüm,
Dursley! Demek bunca yıl ondan sakladınız?"
Harry, "Ne sakladılar benden?" diye sordu merakla.
Vernon Enişte, telaşla, "DUR! YASAKLIYORUM SANA!"
diye bağırdı.
Petunia Teyze'nin korkudan nefesi tıkandı.
"Ne halt ederseniz edin, ikiniz de," dedi Hagrid. "Harrysen
bir büyücüsün."
Kulübeye sessizlik çöktü. Sadece uğuldayan rüzgârla
denizin sesi duyuluyordu şimdi. Soluğunu tutarak,
"Neyim?" dedi Harry.
Hagrid, artık daha da çöken, daha da inildeyen
kanepeye oturarak, "Büyücüsün elbet," dedi, "azıcık
eğitilirsen hem de kralı olursun. Öyle bir ana baba her
çocuğa nasip olmaz! Eh, artık şu mektubunu okumanın
vakti geldi."
Harry sarımsı zarfı almak için elini uzatabildi sonunda;
üstünde zümrüt yeşili mürekkeple “Mr. H. Potter, Giriş
Katı, Kayalar Üstündeki Kulübe, Deniz” yazılıydı.
Mektubu çıkarıp okudu:
HOGWARTS CADILIK VE BÜYÜCÜLÜK OKULU
Müdür: Albus Dumbledore
Merlin Nişanı, Büyük Usta, Yüksek Cadı, Baş
Sihirbaz, Yüce Başbuğ, Uluslararası Büyücüler
Konfed...
Sayın Mr. Potter,
Hogwarts Cadılık ve Büyücülük Okulu'nda yerinizin
ayrılmış olduğunu size bildirmekten mutluluk
duymaktayız. Gerekli kitap ve gereçlerin listesi
ilişikte sunulmuştur.
Ders yılı eylülde başlamaktadır. Baykuşunuzu 31
Temmuz'dan önce göndermenizi dileriz.
Sevgilerimizle,
Minerva McGonagall
Müdür Yardımcısı
Harry'nin kafasında havai fişekler gibi patlamaya başladı
sorular; önce hangisini soracağına karar veremiyordu.
Birkaç dakika sonra, kekeleyerek, "Ne demek bu,
baykuşumu bekliyorlar ne demek?" diye sorabildi.
"Vay canına, şimdi aklıma geldi," diye bağırdı Hagrid,
elini alnına öyle bir vurdu ki, bu vuruşla bir atlı arabayı
devirebilirdi; paltosunun içindeki bir başka cepten bir
baykuş -gerçek, canlı, azıcık perişan görünüşlü bir
baykuş-, uzun bir tüy kalem, bir tabaka da parşömen
kâğıdı çıkardı. Dili dişlerinin arasında, birkaç satır
çiziktirdi; Harry tepesinden bakarak tersten okudu:
Sayın Mr. Dumbledore,
Harry'nin mektubu verildi. Yarın onu alacaklarını
almaya götürüyorum. Hava felaket. Umarım
iyisinizdir
Hagrid.
Hagrid notu kıvırdı, baykuşun gagasına tutuşturdu,
kapıya gidip fırtınaya attı baykuşu. Sonra dönüp sanki
telefonla konuşmak gibi sıradan bir iş yapmışçasına
oturdu.
Harry ağzının bir karış açık olduğunu fark etti, hemen
kapattı onu.
"Nerede kalmıştım?" dedi Hagrid, ama o anda Vernon
Enişte, yüzü hâlâ kül rengi, şöminenin ışığına yaklaştı
öfkeyle.
"Gitmiyor," dedi.
Hagrid homurdandı.
"Görelim bakalım, senin gibi şişko bir Muggle onu nasıl
durduracakmış?" dedi.
Harry, ilgiyle, "Bir ne?" dedi.
"Bir Muggle," dedi Hagrid. "Onun gibi büyü-dışı
insanlara öyle deriz biz. Sende de amma talih varmış
ya, ömrümde gördüğüm en su katılmamış Muggle
ailesinde büyümüşün."
Vernon Enişte, "Onu aldığımızda, bütün bu saçmalıklara
son vereceğimize yemin etmiştik," dedi, "onu bundan
sıyıracağımıza! Sihirbazlık denen şeyden!"
"Biliyordunuz öyleyse!" dedi Harry. "Sihirbaz olduğumu
siz de biliyor muydunuz?"
Petunia Teyze, ansızın, "Biliyorduk!" diye bağırdı.
"Biliyorduk. Tabii biliyorduk! O hınzır kardeşim başka bir
şey miydi yani! Sen ne olacaktın! O da bir mektup aldı
böyle, sonra ortadan yok olup oraya gitti -okul dedikleri
yere-, tatillerde geliyordu eve, cepleri kurbağa
yavrularıyla dolu, çay fincanlarını fareye çeviriyordu.
Onu olduğu gibi, garip bir yaratık olarak gören tek kişi
bendim! Ama annemle babama sorarsanız, yere göğe
koyamadıkları Lily'di o, ailede bir cadı olmasından gurur
duyuyorlardı!"
Derin bir soluk almak için durdu, sonra içini boşaltmayı
sürdürdü. Anlaşılan bütün bunları söylemek için yıllardır
bekliyordu.
"Sonra Potter'la tanıştı okulda, kaçıp evlendiler, sen
doğdun, biliyordum senin de onlar gibi olacağını, onlar
gibi tuhaf, onlar gibi -anormal- sonra da, bağışla beni,
gitti kendini havaya uçurttu, sen de başımıza kaldın!"
Harry bembeyaz kesilmişti. bir şey söyleyecek gücü
bulur bulmaz, "Havaya mı uçurttu?" dedi. "Araba
kazasında öldüklerini söylemiştiniz bana!"
"ARABA KAZASI, HA?" diye kükredi Hagrid, Öylesine
öfkeyle fırlamıştı ki yerinden, Dursley'ler köşelerine
sindiler yine. "Lily'le James Potter araba kazasında
ölecek kişiler mi? Saçmalık bu! Palavra! Bizim
dünyamızda herkes onu biliyor, ama daha Harry'nin
kendi geçmişinden bile haberi yok!"
Harry, "Niye? Ne oldu?" diye sordu hemen.
Hagrid'in yüzündeki öfke silindi. Ansızın bir endişe aldı
onun yerini.
Alçak, üzgün bir sesle, "Bunu beklemiyordum," dedi
Hagrid. "Dumbledore söylediydi zaten, sana ulaşmak
güç olacak dediydi, hiçbir şeycik de bilmediğini
söylediydi. Ah, Harry, bunu dosdoğru anlatacak adam
ben miyim, bilemiyorum -ama biri çıkıp anlatmalı- bir
şey bilmeden de Hogwarts'a gidemezsin." Dursley'lere
ters ters baktı.
"Eh, anlatacağım kadarını öğrenirsin hiç olmazsa- ama
bak, her bir şeyi de anlatamam, koskoca bir esrar bu, bir
kısmı..."
Oturdu, ateşe baktı birkaç saniye, sonra, "Sanırım,"
dedi, "her şey bir adamla başlıyor, adı -olacak iş değil,
adından haberin bile yok, dünyada herkes biliyor onu-”
“Kimi?"
"Şey- mecbur kalmadıkça adını ağzıma almam. Kimse
almaz."
"Neden?"
"Hoppala! İnsanlar hâlâ korkuyor, Harry. Vay canına,
amma zormuş bu. Neyse, bir büyücü vardı... sapıttı.
Ama tam sapıttı. Daha da beter. Beterin beteri. Adı..."
Hagrid yutkundu, ama tek kelime çıkmadı ağzından.
Harry, "İstersen yaz," diye önerdi.
"Yok- beceremem. Peki- Voldemort." Hagrid ürperdi.
"Adını söyletme bir daha. Neyse, bu- bu büyücü, aşağı
yukarı yirmi yıl oluyor, kendine yandaş aramaya
koyuldu. Buldu da- kimi korkuyordu, kimi de onun
gücünden bir parça kapmaya bakıyordu. Güçlüydü
güçlü olmasına. Karanlık günler, Harry. Kime
güveneceğini bilmiyordun, tanımadığın cadılara,
büyücülere açılmayı göze alamıyordun... Korkunç şeyler
oldu. her şeyi ele geçiriyordu. Kimileri karşı koydu elbetonları
da öldürdü. Canavarlık. Tek güvenilir yerlerden
biri Hogwarts'tı. Kim-Olduğunu-Bilirsin-Sen'in korktuğu
tek adam Dumbledore'du. Okulu ele geçirmeyi göze
alamadı, o sırada göze alamadı diyelim.”
"Senin ana baban görüp göreceğin en esaslı
büyücülerdendi. Hogwarts'ın en parlak öğrencileriydi
onlar! İşin esrarı da burada zaten, Kim-Olduğunu-
Bilirsin-Sen belki de bu yüzden onlara hiç mi hiç
yanaşamadı... İkisinin de Dumbledore'a yakın olduğunu,
Karanlık Yan'la bir alışverişleri olmadığını biliyordu
herhalde.
"Belki de onları kandırırım diye düşündü... belki de
yolundan çekilsinler istiyordu. Herkesin tek bildiği, on yıl
önce Cadılar Bayramı'nda, senin de yaşadığın köye
damlamasıydı. Bir yaşındaydın sen. Evinize geldi, sonra
da- sonra da-"
Hagrid kirli mi kirli, leke içinde bir mendil çıkardı ansızın,
sis düdüğüne benzer bir sesle sümkürdü.
"Özür dilerim," dedi. "Ama acı bir şey bu -ana babanı
tanırım, onlardan iyisini bulamazdın dünyada- her neyse
-
"Kim-Olduğunu-Bilirsin-Sen onları öldürdü. Sonra da -
asıl esrar burada işte- seni de öldürmeye kalktı. Temiz iş
yapmak istiyordu herhalde, ya da adam öldürmek
hoşuna gidiyordu. Ama beceremedi. Alnındaki o izi hiç
merak ettin mi? Sıradan bir kesik değil o. Güçlü bir
kötülük dokundu muydu olur -ana babanın, evinizin bile
icabına baktı- ama sana dokunamadı, bu yüzden
ünlüsün, Harry. Birini öldürmeyi aklına koysun, o kimse
sağ kalamazdı, bir tek sen yaşadın, zamanın en iyi
cadılarını, büyücülerini öldürdü -McKinnon'ları,
Bone'ları, Prewett'ları- sen ise bir bebektin daha, sağ
kaldın."
Harry'nin kafası dayanılmaz acılar içindeydi şimdi.
Hagrid'in anlattıkları sona ererken, o göz kamaştırıcı
yeşil ışığın çaktığını gördü yine, daha önce
hatırlamadığı kadar açık biçimde -bir şey daha hatırladı,
kendini bildi bileli ilk kez- tiz, soğuk, zalim bir kahkahayı.
Hagrid üzüntüyle ona bakıyordu.
"O yıkık evden ben kendim çıkardım seni,
Dumbledore'un buyruğuyla. Seni bu salaklara
getirdim..."
"Hepsi palavra," dedi Vernon Enişte. Harry sıçradı,
Dursley'lerin orada olduklarını unutmuştu sanki. Vernon
Enişte cesaretini toplamışa benziyordu. Hagrid'e
bakıyordu öfkeyle, yumruklarını sıkmıştı.
"Şimdi beni dinle, çocuk," diye homurdandı. "Sende
garip bir şey olduğunu ben de kabul ediyorum,
adamakıllı bir sopa bunun hakkından gelirdi belkiannenle
baban için anlatılanlar ise... Evet, acayip
kişilerdi onlar, bunu yadsımanın bir anlamı yok. Bana
sorarsan, dünya onlarsız daha iyi- akıllarına eseni
yaptılar, o garip büyücüler arasına karıştılar - tam da
düşündüğüm gibi oldu, böyle karanlık bir sonla
karşılaşacaklarını hep biliyordum -"
O anda kanepeden fırladı Hagrid, paltosunun içinden
eski püskü pembe bir şemsiye çıkardı. Onu Vernon
Enişte'ye kılıç gibi sallayarak, "Ayağını denk al, Dursley-
" dedi, "ayağını denk al- tek laf daha edersen..."
Sakallı bir dev tarafından şemsiyeyle şişlenmeyi göze
alamayan Vernon Enişte, cesaretini bir anda yitirdi yine.
Duvar dibine sığınıp sustu.
Ağır ağır soluyarak, "Ha şöyle," dedi Hagrid, kanepeye
oturdu; kanepe bu kere iyice çöktü artık.
Bu arada, sorulacak yüzlerce soru geliyordu Harry'nin
aklına.
"Peki, Vol- özür dilerim- yani, Kim-Olduğunu-Bilirsin-
Sen'e ne oldu?"
"Güzel soru. Harry. Yok oldu. Kayıplara karıştı. Seni
öldürmek istediği gece. Sen de böylece daha ünlü
oldun. Anlıyorsun ya, en büyük esrar bu... gittikçe
güçleniyordu- niye çekip gitti?
"Rivayete bakılırsa, ölmüş. Bana sorarsan, palavranın
daniskası. Ölecek kadar insanlık yoktu içinde. Bir
rivayete bakılırsa da, hâlâ turp gibi, pusuya yatmış, ama
ona da inanmıyorum. Yandaşları bize katıldılar yine.
Kimileri sanki derin bir uykudan uyanmış gibi. Dönecek
olaydı, öyle yapmazlardı.
"Çoğumuz yaşadığına inanıyoruz, ama gücü mücü
kalmamış diyoruz. Artık bu işi götüremeyecek kadar
zayıflamıştır. Sende bir şey var, Harry, onun sonunu da
bu yazdı. Hiç hesaplamadığı bir şeyle karşılaştı o gece -
neydi, bilmiyorum, kimse bilmiyor- ama seninle ilgili bir
şey onun canına okudu."
Hagrid, gözlerinde parıldayan bir sıcaklıkla, saygıyla
baktı Harry'ye; ama Harry, gurur duyup sevineceğine,
bu işte korkunç bir yanlışlık olduğunu düşünüyordu.
Büyücü mü? Kendisi mi? Nasıl büyücü olabilirdi ki?
Bütün yaşamını Dudley'nin yumruklarına, Petunia Teyze
ile Vernon Enişte'nin aşağılamalarına katlanarak
geçirmişti; eğer bir büyücü olsaydı, kendisini dolaba her
kapamaya kalkışlarında onlar da siğilli birer kurbağaya
dönüşmezler miydi? Bir zamanlar dünyanın en büyük
sihirbazını alt etmişti demek; peki, nasıl olmuşda Dudley
onu boyuna top gibi tekmeleyip durmuştu?
"Hagrid," dedi usulca, "galiba bir yanlışlık yaptın. Ben
büyücü olamam."
Hagrid'in kıkırdadığını görünce şaşırdı.
"Büyücü değilsin, ha? Korktuğunda ya da
öfkelendiğinde hiç mi olmadık şeylerin gerçekleşmesine
yol açmadın?"
Ateşe baktı Harry. Şimdi düşünüyordu da... ne zaman
teyzesiyle eniştesini çileden çıkaracak garip bir şey
olduysa, Harry ya tedirgindi ya da öfkeli... Dudley çetesi
tarafından kovalanırken, artık nasıl olduysa, kendini
damda buluvermişti... O gülünç tıraşla okula gitmeye
utanırken saçları uzayıvermişti... Hele Dudley son
keresinde kendisine vurduğunda, öcünü almamış mıydı,
hem de farkına bile varmadan? Onun üstüne bir boa
yılanı salmamış mıydı?
Gülümseyerek Hagrid'e baktı, onun da sevgiyle ışıl ışıl
gülümsediğini gördü.
"Gördün mü?" dedi Hagrid. "Harry Potter büyücü değil,
ha? Bak bakalım, Hogwarts'ta bir anda nasıl üne
kavuşacaksın."
Ama Vernon Enişte'nin kolay kolay teslim bayrağı
çekmeye niyeti yoktu.
"Gitmiyor demedim mi sana?" diye tısladı. "Stonewall
High'a gidecek, gittiğine de şükredecek. O mektupları
okudum, bir sürü ıvır zıvır gerekiyormuş -büyü kitapları,
asalar-"
Hagrid, "Gitmek isterse, senin gibi koca bir Muggle onu
durduramaz," diye kükredi. "Lily ile James Potter'ın
oğullarının Hogwarts'a gitmesini engelleyeceksin ha!
Kafayı üşütmüşün sen. Onun adı daha doğar doğmaz
ezber edilmişti. Dünyanın en iyi cadılık ve büyücülük
okuluna gidecek. Yedi yıl sonra kendi kendini bile
tanıyamaz. Kendi akranlarıyla yaşayacak, o kadar da
değişiklik olsun artık, Hogwarts'ın görüp göreceği en
büyük Müdür yetiştirecek onu, Albus Dumbled-"
"ONA HOKKABAZLIK ÖĞRETMESİ İÇİN KAFADAN
ÇATLAK SERSEM BİR İHTİYARA PARA MARA
VEREMEM!" diye bağırdı Vernon Enişte.
Ama çok ileri gitmişti artık. Hagrid şemsiyesini kaptığı
gibi onun kafasına indirdi. "SAKIN-" diye gürledi,
"ALBUS - DUMBLEDORE - İÇİN - BENİM - YANIMDA -
KÖTÜ - BİR - LAF - ETME!"
Şemsiyesini havada vınlatarak Dudley'ye doğru uzattıeflatun
bir ışık çaktı, hava fişeği gibi bir ses duyuldu, tiz
bir ciyaklama, bir saniye sonra da Dudley oracıkta,
ellerini tombul poposunda kenetlemiş, dans ediyor, bir
yandan da acı içinde uluyordu. Sırtını onlara
döndüğünde, pantolonundaki bir delikten fırlamış
kıvırcık bir domuz kuyruğu gördü Harry.
Vernon Enişte kükredi. Petunia Teyze'yle Dudley'yi öteki
odaya sürüklerken dehşet içinde son bir kere baktı
Hagrid'e, kapıyı çarparak kapadı.
Şemsiyesine baktı Hagrid, sakalını sıvazladı.
Pişmanlıkla, "Keşke kendimi tutaydım," dedi, "ama
olacağı varmış. Domuza çevirmek istediydim onu, ama
zaten domuzun tekiydi, bana fazla bir iş düşmedi."
Çalı gibi kaşlarının altından Harry'ye bir göz attı.
"Aramızda kalsın; bunu Hogwarts'ta kimseye
söylemezsen memnun olurum," dedi. "Doğrusunu
istersen, benim -şey- büyü yapmamı istemiyorlar. Azıcık
yapmama izin verdiler, seni izleyeyim, mektupları
ulaştırayım diye -bu işi üstüme almayı da onun için
istedim-"
Harry, "Büyü yapmana neden izin vermiyorlar?" diye
sordu.
"Şey- ben de gittiydim Hogwarts'a, ama- ama, ne yalan
söyleyeyim, kovuldum. Üçüncü yılımda. Asamı kırdılar,
ortadan ikiye böldüler. Ama Dumbledore bekçi olarak
tuttu beni. Büyük adam şu Dumbledore."
"Niye kovdular seni?"
Yüksek sesle, "Geç oldu artık, yarın çok işimiz var," dedi
Hagrid. "Kente gitmemiz gerek, kitap filan alacağız."
Kalın siyah paltosunu çıkarıp Harry'ye fırlattı.
"Gir şunun altına," dedi. "Azıcık kıpraşırsa kafana
takma, galiba ceplerden birinde bir çift sıçan olacak."

BEŞİNCİ BÖLÜM: DIAGON YOLU
Harry ertesi sabah erkenden uyandı. Ortalığın
aydınlandığını biliyordu, ama yine de gözlerini sımsıkı
kapalı tuttu.
Kendi kendine, kesin bir biçimde, "Bir düştü bu," dedi.
"Hagrid adında bir dev gördüm düşümde, geldi,
büyücülük okuluna gideceğimi söyledi. Gözlerimi açınca
kendimi evdeki dolapta bulacağım."
Bir şeye hızlı hızlı vurulduğunu duydu ansızın. Yüreği
daralarak, "İşte Petunia Teyze, kapıya vuruyor," diye
düşündü, yüreği sıkıştı. Ama gözlerini açmadı yine. Düş
öyle güzeldi ki. Tak. Tak. Tak.
“Peki” diye mırıldandı. "Kalkıyorum.", doğruldu. Kulübe
güneş içindeydi, fırtına dinmişti, Hagrid kırık kanepede
uyumaktaydı, pencerede de bir baykuş vardı, gagasına
bir gazete sıkıştırmış, pençesiyle cama vuruyordu.
Ayağa fırladı Harry, öylesine mutluydu ki, sanki içinde
kocaman bir balon şişiyordu. Dosdoğru pencereye gidip
camı açtı. Baykuş içeri süzüldü, gazeteyi hâlâ uyumakta
olan Hagrid'in üstüne bıraktı. Yere kondu sonra,
Hagrid'in paltosuna saldırdı.
"Yapma."
Baykuşu kovalamaya çalıştı Harry, ama baykuş öfkeyle
gagasını gösterdi ona, paltoyu didiklemeyi sürdürdü.
Harry, yüksek sesle, "Hagrid!" dedi. "Bir baykuş var -"
Kanepeye doğru, "Parasını ver," diye homurdandı
Hagrid.
"Ne?"
"Gazete getirdi ya, para istiyor. Ceplerime bak."
Hagrid'in paltosu ceplerden oluşmuştu sanki- anahtar
desteleri, tüfek saçmaları, iplik yumakları, nane
şekerleri, çay poşetleri... sonunda bir avuç garip
görünümlü bozukluk çıkardı Harry.
Hagrid, uykulu uykulu, "Beş Knut ver ona," dedi.
"Knut mu?"
"O küçük bronzlardan."
Harry küçük bronz paralardan beş tane saydı, parayı
koyabilsin diye, küçük deri bir kese bağlı bacağını uzattı
baykuş. Sonra açık pencereden uçup gitti.
Hagrid yüksek sesle esnedi, doğrulup gerindi.
"En iyisi, biz yola düşelim, Harry, yapılacak çok iş var
bugün, daha Londra'ya gidip okul malzemesi alacağız."
Harry büyücü paralarını evirip çeviriyor, onlara
bakıyordu. Bir şey gelmişti aklına, gelir gelmez de
içindeki balon püf diye sönüvermişti.
"Şey- Hagrid..."
Koca çizmelerini giymekte olan Hagrid, "Ha?" dedi.
"Hiç param yok- dün gece Vernon Enişte'yi de duydunokula
gidip büyü öğrenmem için para vermeyecek."
Ayağa kalkıp kafasını kaşıyarak, "Merak etme," dedi
Hagrid. "Ana baban sana bir şey bırakmadılar mı
sanıyorsun?"
"Ama evleri yerle bir olduysa -"
"Altınlarını evde tutmuyorlardı ki, yavrum! İlk durağımız
Gringotts, Büyücüler Bankası. Bir sosis alsana, daha
soğuyup kaskatı olmamış- eh, ben de senin doğum
günü pastandan bir lokma yiyeyim bari."
"Büyücülerin bankaları mı var?"
"Bir tek Gringotts. Cincüceler işletiyor."
Harry elindeki sosis parçasını yere düşürdü.
"Cincüceler mi?"
"Haa- benden söylemesi, soymaya heveslenmek için
adamın fıttırması gerek. Cincücelere bulaşılmaz, Harry.
bir şeyi emanet etmek istiyorsan, Gringotts dünyanın en
güvenli yeri- Hogwarts'ı saymazsak. Zaten Gringotts'a
gidecektim. Dumbledore dediydi. Hogwarts'ın bir işi
için." Şöyle bir kabardı Hagrid. "Önemli işleri bana
yükler hep. Seni götürmek -Gringotts'tan birtakım şeyler
almak- anlıyorsun ya, bana güvenir.
"Her şey hazır mı? Hadi öyleyse."
Harry kayaya kadar Hagrid’i izledi. Hava oldukça açıktı.
Şimdi deniz güneş ışığıyla parlıyordu. Vernon Enişte'nin
tuttuğu kayık hâlâ oradaydı, fırtına yüzünden suyla
dolmuştu.
Harry, çevrede bir başka kayık aranarak, "Nasıl geldin
buraya?" diye sordu.
"Uçtum," dedi Hagrid.
"Uçtun mu?"
"Haa- sonra konuşuruz bunu. Şimdi yanımda sen
varken büyü yapmama izin yok."
Kayığa bindiler, Harry Hagrid'e bakıyordu hâlâ, onun
nasıl uçtuğunu gözünde canlandırmaya çalışıyordu.
Hagrid, çoğu zaman yaptığı gibi, Harry'ye yan gözle
bakarak, "Şimdi kürek çekmek de ayıp olacak yani,"
dedi. "Ben tutup da -şey- işleri azıcık hızlandırsam,
bundan Hogwarts'ta söz etmezsin, değil mi?"
Biraz daha büyü görme hevesine kapılan Harry, "Elbette
etmem," dedi. Hagrid pembe şemsiyeyi çıkardı yine,
ucayla kayığın kenarına iki kere vurdu, karaya doğru
hızla ilerlemeye başladılar.
Harry, "Gringotts'u soymaya kalkışmak için adamın niye
fıttırması gerek?" diye sordu.
"Büyüler- tılsımlar," dedi Hagrid, konuşurken gazetesini
açtı. "Kasaları ejderhalar koruyormuş. Üstelik bir de yolu
bulacaksın- Gringotts Londra'nın yüzlerce kilometre
altında. Metronun taa altında. Orayı soyup malı
götürsen bile çıkıncaya kadar açlıktan ölürsün."
Hagrid gazetesini, Gelecek Postası'nı okurken, Harry
oturmuş düşünüyordu. Vernon Enişte insanların bu işi
yaparken rahat bırakılmalarını söylerdi hep, ama hiç de
kolay değildi bu, kendini bildi bileli, Harry'nin kafasında
hiç bu kadar çok soru doğmamıştı.
Hagrid, sayfayı çevirerek, "Sihir Bakanlığı her zamanki
gibi işleri karman çorman ediyor," dedi.
Harry kendini tutamadı artık, "Sihir Bakanlığı da mı
var?" diye sordu.
"Elbet," dedi Hagrid. "Dumbledore'un bakan olmasını
istedilerdi, ama Hogwarts'ı bırakmak istemediği için,
Bakanlık ihtiyar Cornelius Fudge'a kaldı. Gelmiş geçmiş
en büyük beceriksiz. Her sabah baykuşlar salıyor
Dumbledore'a, öğüt istiyor."
"Peki ama Sihir Bakanlığı'nın görevi ne?"
"Asıl görevi, ülkede cadıların, büyücülerin olduğunu
Muggle'lardan gizlemek."
"Neden?"
"Neden mi? Neden olacak, Harry, herkes sorunlarını
çözmek için büyü peşinde koşar da ondan. Yok yok, biz
bize kalalım, daha iyi."
O sırada usulca rıhtıma çarptı kayık. Hagrid gazetesini
katladı, taş basamakları tırmanıp sokağa çıktılar.
Küçük kentte istasyona doğru yürürlerken, gelip
geçenler gözlerini Hagrid'e dikiyorlardı. Harry
suçlayamıyordu onları. Herkesten en az iki kat uzun
olması bir yana, parkmetre gibi sıradan şeyleri
göstererek, yüksek sesle, "Gördün mü şunu, Harry?"
diyordu. "Muggle'lar da kafalarını nelere çalıştırıyor!"
Ona ayak uydurmak için koşmak zorunda kalan Harry,
soluk soluğa, "Hagrid," dedi, "Gringotts'ta ejderhalar
olduğunu mu söylemiştin?"
"Eee, rivayet öyle," dedi Hagrid. "Off, bir ejderham
olmasını amma da isterdim."
"Ejderhan olmasını mı isterdin?"
"Çocukluğumdan beri- geldik işte."
İstasyona varmışlardı. Beş dakika sonra bir tren
kalkacaktı Londra'ya. "Muggle parası" dediği şeye akıl
erdiremeyen Hagrid, biletleri alsın diye banknotları
Harry'ye verdi.
Herkes trende daha çok baktı onlara. Hagrid iki koltuk
kaplıyordu; oturduğu yerde kanarya sarısı sirk çadırına
benzer bir şey örmeye koyuldu.
İlmekleri sayarak, "Mektubun yanında mı?" diye sordu
Harry'ye.
Harry cebinden parşömen zarfı çıkardı.
"İyi," dedi Hagrid. "Sana gereken şeylerin bir de listesi
olacak."
Harry bir gece önce gözünden kaçmış ikinci bir kâğıdı
açarak okudu:
HOGWARTS CADILIK VE BÜYÜCÜLÜK
OKULU
● Forma
Birinci sınıf öğrencileri için gerekli eşyalar:
1. Üç takım düz iş cüppesi (siyah)
2. Sivri uçlu düz bir gündelik şapka (siyah)
3. Bir çift koruyucu eldiven (ejderha derisi ya
da benzeri)
4. Kışlık bir pelerin (siyah, gümüş tokalı)
Bütün öğrencilerin elbiselerinde adlan yazılı
künyeler olacaktır.
Ders Kitapları
Bütün öğrenciler aşağıda belirlileri kitaplardan
birer tane edinecektir:
● Birinci Sınıflar için Temel Büyüler Kitabı
(Miranda Goshawk)
● Sihir Tarihi (Bathilda Bagshot)
● Sihir Kuramı (Adalbert Waffling)
● Biçim Değiştirme İçin İlk Adım (Emerle
Switch)
● Bin Bir Büyülü Ot ve Mantar (Phyllida Spore)
● Sihirli Yiyecek ve İçecekler (Arsenius Jigger)
● Olağandışı Yaratıklar ve Yaşadıkları Yerler
(Newt Scamander)
● Karanlık Güçler: Kendini Savunma El Kitabı
(Quentin Trimble)
Öteki Gereçler
● 1 asa
● 1 kazan (kalaylı, orta boy)
● 1 takım cam ya da kristal şişe
● 1 teleskop
● 1 takım pirinç ölçek
Öğrenciler bir baykuş ya da bir kedi ya da bir
kurbağa getirebilirler.
VELİLERİN DİKKATİNE. BİRİNCİ SINIF
ÖĞRENCİLERİNİN SÜPÜRGELERİNİ
KULLANMALARI YASAKTIR.
Harry, şaşkınlıkla, "Bütün bunları Londra'da bulabilir
miyiz?" diye sordu.
"Gideceğin yeri biliyorsan, elbet," dedi Hagrid.
Harry Londra'ya hiç gitmemişti. Hagrid yolu biliyor
gibiydi, ama daha önce hep alışılmadık biçimlerde
yolculuk ettiği de apaçık ortadaydı. Metroda turnikeye
sıkıştı, trene binince de koltukların küçüklüğünden, çok
ağır gittiklerinden yakındı.
Kırık dökük bir yürüyen merdivenden çıkıp da kendilerini
iki yanı mağazalarla sıralı cıvıl cıvıl bir yola attıklarında,
"Muggle'lar büyüsüz nasıl beceriyorlar, aklım ermiyor,"
dedi.
Öylesine iriydi ki Hagrid, kalabalığı kolayca yarıyordu;
Harry'nin bütün yaptığı, onun hemen arkasından
yürümekti. Kitapçıların, müzik mağazalarının,
hamburger büfelerinin, sinemaların önünden geçtiler,
ama hiçbir yerde büyülü asalar satıldığına dair bir belirti
yoktu. Sıradan insanlarla dolu sıradan bir sokaktı bu.
Kilometrelerce aşağıda büyücülerin altın yığınları
gömülü müydü gerçekten? Büyü kitapları, süpürgeler
satan dükkânlar var mıydı? Yoksa bütün bunlar
Dursley'lerin başlarının altından çıkan koca bir şaka
mıydı? Harry, Dursley'lerin gülmekle uzaktan yakından
ilgileri olmadığını bilmeseydi öyle düşünürdü belki, yine
de Hagrid'in anlattıkları da pek inanılacak gibi değildi.
Ama Harry ister istemez ona güveniyordu.
Hagrid, durarak, "İşte," dedi. "Çatlak Kazan. Ünlü bir
yerdir."
Ufacık, köhne bir meyhaneydi burası. Hagrid eliyle
göstermeseydi, Harry farkına bile varmayacaktı onun.
Hızla gelip geçenler meyhaneye bakmıyorlardı bile. Bir
yanındaki büyük kitapçıdan öteki yanındaki plakçıya
kayıyordu gözleri, Çatlak Kazan'ı sanki hiç
görmüyorlardı. Garip bir duygu uyandı Harry'nin içinde,
sanki meyhaneyi sadece Hagrid'le kendisi görmekteydi.
Daha bu duygusunu dile getiremeden, Hagrid onu
içeriye sürükledi.
Ünlü bir yer için çok karanlıktı Çatlak Kazan,
dökülüyordu. Bir köşede üç beş yaşlı kadın oturmuş,
beyaz şarap içiyordu. İçlerinden biri upuzun tir pipo
tüttürmekteydi. Silindir şapkalı ufak tefek bir adam,
saçları iyice dökülmüş, yapış yapış bir cevize benzeyen
yaşlı barmenle konuşuyordu. İçeri girdiklerinde mırıltılar
durdu. Herkes Hagrid'i tanıyor gibiydi; el sallayıp
gülümsediler ona; barmen, bir kadehe uzanarak. “Her
zamankinden mi, Hagrid?" dedi.
Hagrid, koca elini Harry'nin sırtına vurup onu
sendeleterek, "İçemem, Tom," dedi. "Hogwarts görevi
başındayım."
Gözlerini Harry'ye dikerek, "Yoksa," dedi barmen, "sakın
bu- bu-?"
Çatlak Kazan derin bir sessizliğe gömüldü birdenbire.
Yaşlı barmen, "Vay canına!" diye fısıldadı. "Harry
Potter... ne büyük bir onur."
Tezgâhın arkasından fırladı, gözleri yaşlı, Harry'nin
yanına koşup elini yakaladı.
"Hoş döndünüz, Mr. Potter, hoş döndünüz."
Harry ne diyeceğini bilemedi. Herkes ona bakıyordu.
Pipolu kadın, söndüğünün farkında bile olmadan,
piposunu püfleyip duruyordu. Işıl ışıldı Hagrid.
Derken, iskemle gıcırtıları yükseldi, Harry kendini Çatlak
Kazan'da herkesle tokalaşırken buldu.
"Ben Doris Crockford, Mr. Potter, sonunda sizi
gördüğüme inanamıyorum.'
"Öyle mutluyum ki, Mr. Potter, öyle mutluyum ki!"
"Hep elinizi sıkmak istemişimdir- kalbim duracak!"
"Nasıl sevindim, anlatamam, Mr. Potter. Adım Diggle.
Dedalus Diggle."
"Sizi daha önce görmüştüm!" dedi Harry; Dedalus
Diggle heyecandan silindir şapkasını düşürdü. "Bir
mağazada bana selam vermiştiniz."
Çevresindekilere bakarak, "Hatırlıyor!" diye bağırdı
Dedalus Diggle. "Duydunuz mu? Beni hatırlıyor!"
Harry herkesle tokalaştı da tokalaştı- Doris Crockford
tokalaştıktan sonra hep sıraya giriyordu yine.
Soluk yüzlü bir delikanlı, tedirgin, yaklaştı. Gözlerinden
biri seğiriyordu.
"Profesör Quirrell!" dedi Hagrid. "Harry, Profesör Quirrell
Hogwarts'taki öğretmenlerinden biri."
Harry'nin eline yapışarak, "P-P-Potter," diye kekeledi
Profesör Quirrell, "si-sizi ta-tanıdığıma ne kadar sesevindim,
anlatamam."
"Ne tür büyü öğretiyorsunuz, Profesör Quirrell?
"Ka-Ka-Karanlık Sanatlara Karşı Sa-Savunma," diye
mırıldandı Profesör Quirrell. Şimdi bu konu üstünde
durmak istemiyordu sanki. "Si-sizin için ge-gerekmez,
ha, P-P-Potter?" Tedirgin tedirgin güldü. "Ma-malzemenizi
alacaksınız herhalde? Be-ben de vampirler üsüstüne
bir ki-kitap almaya geldim." Vampir sözünden
bile tüyleri ürpermişe benziyordu.
Ötekiler, Profesör Quirrell'ın Harry'yi esir almasına izin
vermediler. Hepsinden kurtulmak ise yaklaşık on dakika
sürdü. Sonunda, Hagrid bütün o gürültüde sesini
duyurabildi.
"Gitmemiz gerek- alacak çok şey var. Hadi, Harry."
Doris Crockford Harry'nin elini son kere sıktı, öne düştü
Hagrid, tezgâhın arkasından geçip, içinde bir çöp
tenekesiyle ayrık otlarından başka bir şey olmayan,
duvarlarla çevrili küçük bir avluya çıktılar.
Hagrid, Harry'ye sırıttı.
"Söylemedim miydi sana? Nasıl ünlü olduğunu
söyledimdi. Seni görünce Profesör Quirrell'ın bile eli
ayağı tutuldu- laf aramızda, hep zangır zangır titrer."
"Hep tedirgin midir böyle?"
"Haa, elbet. Zavallıcık. Parlak zekâ. Kitaplardan çalışıp
öğrenirken iyiydi, bir şeyi yoktu, ne zaman ki bir yıl izin
alıp uygulamaya geçti... Kara Orman'da vampirlerle
karşılaşmış, öyle diyorlar, cadalozun tekiyle de başı
derde girmiş- ondan sonra eskisi gibi olamadı artık.
Öğrencilerinden korkar, kendi öğrettiği dersten bile
korkar- haydaa, nerede benim şemsiyem?"
Vampirler? Cadalozlar? Kafası karmakarışık olmuştu
Harry'nin, o arada Hagrid çöp tenekesinin yanındaki
duvarda tuğlaları saymaya koyulmuştu.
"Üç yukarı... iki sağa... " diye mırıldandı. "Tamam, çekil
biraz, Harry."
Şemsiyesinin ucuyla duvara üç kere vurdu.
Dokunduğu tuğla şöyle bir titredi - oynadı - küçük bir
delik belirdi ortasında - delik büyüdü, büyüdü - bir
saniye sonra Hagrid'in bile geçebileceği kemerli bir
geçitteydiler. Geçit, kıvrıla kıvrıla uzayıp gözden yok
olan taş döşeli bir sokağa açılıyordu.
"Diagon Yolu'na hoşgeldin," dedi Hagrid.
Harry'nin şaşkınlığı karşısında sırıttı. Kemerin altından
geçtiler. Harry kafasını çevirip arkasına baktı hemen,
delik bir anda kapanmış, kemer yine sapasağlam bir
duvar oluvermişti.
En yakın dükkânın önündeki kazanlar gün ışığında pırıl
pırıl parlıyordu. Üstlerindeki tabelada “Kazanlar - Her
Boy - Bakır, Pirinç, Kalay, Gümüş - Otomatik
Karıştırmak - Katlanır” yazılıydı.
"Bir tane alacağız sana," dedi Hagrid. "Ama önce parayı
almamız gerek."
Keşke sekiz gözüm daha olsaydı diye düşünüyordu
Harry. Sokakta yürürken başını her yana çeviriyor, bir
anda her şeyi görmeye çalışıyordu: dükkânları,
önlerindeki eşyaları, alışveriş eden insanları. Tombul bir
kadının yanından geçtiler; kadın aktarın önünde başını
iki yana sallayarak söyleniyordu: "Ejderha ciğeri, gramı
on yedi Sickle, çıldırmış bunlar..."
Üstünde “Bin Bir Çeşit Baykuş Dükkânı - Yırtıcı, Uysal,
Boz, Kahverengi, Karbeyazı Baykuşlar” yazan karanlık
bir dükkândan belli belirsiz baykuş ötüşleri geliyordu.
Harry'nin yaşıtı birkaç çocuk, burunlarını süpürgelerin
sergilendiği bir vitrine yapıştırmışlardı. Harry, içlerinden
birinin, "Bak," dediğini duydu, "yeni Nimbus 2000 -
bundan hızlısı yok -" Cübbe satılan, teleskop satılan,
Harry'nin daha önce hiç görmediği garip gümüş gereçler
satılan dükkânlar, yarasa dalaklarıyla, yılanbalığı
gözleriyle dolu fıçıların, cilt cilt kitap yığınlarının, tüy
kalemlerin, parşömen rulolarının, iksir şişelerinin, ay
kürelerinin sergilendiği vitrinler...
"Gringotts," dedi Hagrid.
Öteki küçük dükkânların tepesinde yükselen karbeyazı
bir binaya gelmişlerdi. Pırıl pırıl tunç kapıların önünde,
sırmalı kız üniformasıyla bir"
Evet, bir cincüce bu," dedi Hagrid; beyaz taş merdiveni
çıktılar sessizce. Cincüce, Harry'den bir kanş daha
kısaydı. Esmer bir yüzü, zeki bakışları, sivri bir sakalı
vardı; parmaklarıyla ayaklarının çok uzun olduğunu fark
etti Harry. İçeri girerlerken, cincüce eğilerek selam verdi,
ikinci bir kapının önündeydiler şimdi, bu kapı
gümüştendi, üstünde şunlar yazılıydı:
Gir bakalım, yabancı, ama dikkat et, sakın kendini
koyverip de hırsa kapılmayasın, Alın teri dökmeden
köşe dönme hevesi canına okur sonra, bak bizden
söylemesi. Senin olmayan bir şey yürüteceksen unut,
aklını başına al, sonra da kendini tut. Hırsızlığa
kalkarsan, bir daha düşün yine. Başka şeyler
bulursun çil altınlar yerine.
"Söylediğim gibi, burayı soymaya kalkanın fıttırması
gerek," dedi Hagrid.
Gümüş kapının önünde bir çift cincüce eğilerek
selamladı onları; uçsuz bucaksız mermer bir salona
girdiler. Yüz kadar cincüce daha uzun mu uzun bir
bankın arkasındaki yüksek taburelere oturmuş,
kocaman hesap defterlerine bir şeyler yazıyor, pirinç
terazilerde para tartıyor, merceklerle değerli taşlar
inceliyordu. Salondan dışarı açılan sayılamayacak
kadar çok kapı vardı daha, başka cincüceler de o
kapılardan insanlara yol gösteriyordu. Hagrid'le Harry
banka yaklaştılar.
Hagrid, o anda iş yapmayan bir cincüceye, "Günaydın,"
dedi. "Mr. Harry Potter'ın kasasından biraz para almaya
geldik."
"Anahtarı yanınızda mı, efendim?"
"Buralarda bir yerde olacak," dedi Hagrid. Ceplerini
bankın üstüne boşaltmaya başladı. Cincücenin hesap
defterinin üstüne bir avuç yapış yapış köpek bisküvisi
yayıldı. Burnunu kırıştırdı cincüce. Harry, sağlarındaki
cincücenin herbiri kor büyüklüğünde bir yığın yakutu
tartmasını seyrediyordu.
Sonunda, "Buldum," dedi Hagrid, küçücük bir altın
anahtar gösterdi.
Cincüce anahtarı inceledi.
"Tamam görünüyor."
Hagrid, göğsünü şişirip böbürlenerek, "Profesör
Dumbledore'dan da bir mektup getirdim," dedi. "Yedi yüz
on üçüncü kasadaki Ne-Olduğunu-Bilirsin-Sen'le ilgili."
Cincüce mektubu dikkatle okudu.
Sonra onu Hagrid'e uzatarak, "Peki," dedi. "Biri sizi iki
kasaya da götürecek. Griphook!"
Griphook bir başka cincüceydi. Hagrid köpek
bisküvilerini ceplerine doldurdu yine, Griphook'un
arkasında, salondan dışarı açılan kapılardan birine
yöneldiler.
Harry, "Yedi yüz on üçüncü kasadaki Ne-Olduğunu-
Bilirsin-Sen nedir?" diye sordu.
Hagrid, gizemli bir biçimde, "Söyleyemem," dedi. "Çok
gizli. Hogwarts işi. Dumbledore bana güvendi.
Söylersem görevimi kötüye kullanmış olurum."
Griphook onlara kapıyı açtı. Yine mermerle
karşılaşacağını sanıyordu Harry, şaşırdı. Meşalelerin
aydınlattığı daracık taş bir koridordaydılar. Dimdik aşağı
iniyordu koridor, yerde incecik raylar vardı. Islık çaldı
Griphook, raylar üstünde gıcırdayarak küçük bir araba
geldi hemen. Arabaya bindiler -Hagrid biraz zorluk çekti
gerçi- ve yola koyuldular.
Önce bulmacaya benzeyen dönemeçli geçitlerden
ilerlediler. Harry unutmamaya çalıştı, sol, sağ, sağ, sol,
orta çatal, sağ, sol, ama olanaksızdı bu. Zangırdayan
araba yolu biliyor gibiydi, çünkü Griphook onu
yönetmiyordu.
Harry'nin gözleri, çarpan soğuk hava yüzünden
sızlıyordu; ama faltaşı gibi açık tuttu onları. Bir
keresinde geçidin sonunda alevlerin yükseldiğini gördü
sanki, bunun bir ejderha olup olmadığım anlamak için
hemen arkasına döndü, ama geç kalmıştı- yerde ve
tavanda kocaman sarkıtlar, dikitler bulunan bir yeraltı
gölünden geçerek daha da derinlere daldılar.
Arabanın gürültüsünde sesini duyurmaya çalışarak,
"Aklım ermiyor," dedi, "sarkıtla dikit arasındaki fark ne?"
"Sarkıtta 's' harfi var ya," dedi Hagrid. "Şimdi soru sorma
bana. Galiba kusacağım."
Sahiden de yemyeşil olmuştu, araba sonunda geçit
duvarındaki bir kapının yanında durduğunda, hemen
fırladı Hagrid, dizlerinin titremesini önlemek için duvara
yaslandı.
Griphook kapının kilidini açtı. İçeriden çıkan yeşil bir
duman sardı ortalığı; dağılınca şaşkınlıktan yutkundu
Harry. İçeride altın para kümeleri vardı. Gümüş
tepecikleri. Küçük bronz Knut'lardan oluşmuş tepecikler.
"Hepsi senin," diye gülümsedi Hagrid.
Hepsi Harry'nin- inanılacak gibi değildi. Dursley'ler bunu
bilmiyorlardı anlaşılan, bilselerdi, göz açıp kapayıncaya
kadar hepsine el koyarlardı. Boyuna yakınmazlar mıydı,
Harry kendilerine ne kadar tuzluya patlıyor diye? Demek
bu arada, Londra'nın taa derinlerine gömülü küçük bir
servetin de sahibiydi.
Hagrid, Harry'nin torbaya biraz para koymasına
yardımcı oldu.
"Altınlar 'Galleon'," diye açıkladı. "On yedi gümüş
'Sickle' bir 'Galleon' eder, yirmi dokuz 'Knut' da bir
'Sickle' eder, o kadar basit. Tamam, o kadarı birkaç
döneme yeter, gerisi burada kalsın, güven içinde."
Griphook'a döndü. "Şimdi de yedi yüz on üç numaralı
kasa, lütfen, biraz daha ağır gidebilir miyiz?"
Griphook, "Sadece tek hız var," dedi.
Gittikçe hızlanarak daha da derinlere iniyorlardı şimdi.
Keskin dönemeçlerden geçtikçe hava soğudu da
soğudu. Tangır tungur bir yeraltı çukurunu aştılar, Harry
kenardan eğilip aşağıdaki karanlık çukurda ne olduğunu
anlamaya çalıştı, ama Hagrid homurdanarak ensesine
yapıştığı gibi çekti onu.
Yedi yüz on üçüncü kasanın anahtar deliği yoktu.
Griphook, kasılarak, "Geri durun," dedi. Uzun
parmaklarından biriyle kapıyı okşadı; kapı eriyip gitti.
"Bunu Gringotts cincücelerinin dışında biri yapmaya
kalkarsa, kapı onu emerek içeri çeker," dedi Griphook.
"Oradan çıkamaz artık."
Harry, "İçeride biri var mı yok mu diye sık sık bakıyor
musunuz?" diye sordu.
Griphook, pis sayılabilecek bir sırıtmayla, "Yaklaşık on
yılda bir," dedi.
Harry, en sıkı önlemlerle korunan bu kasanın içinde
olağanüstü bir şey olduğuna inanıyordu, eşsiz
mücevherleri görmek için merakla eğildi- kasa, ilk
bakışta boşmuş gibi geldi ona. Sonra kahverengi kâğıda
sarılmış pis bir paket gördü yerde. Hagrid paketi alıp
paltosunun içine koydu. Onun ne olduğunu öğrenmeye
can atıyordu Harry, ama sormayı göze alamadı.
"Hadi bakalım," dedi Hagrid, "doğru cehennem
arabasına- yolda da bir şey sorma bana, ağzımı
açmasam iyi olacak."
Çılgınca bir araba yolculuğundan sonra Gringotts'un
önündeydiler yine, gün ışığından gözleri kamaşıyordu.
Harry'nin bir torba parası vardı şimdi. Sevinçten
nerelere koşacağını bilmiyordu. Kaç Galleon kaç para
eder, bilmesi gerekmiyordu, hiç bu kadar parası
olmamıştı- Dudley'nin bile ömür boyu kazandığından
daha çoktu bu.
Hagrid, başıyla Madam Malkin'in Her Duruma Göre
Cüppeleri’ni göstererek, "Şimdi bir forma alalım sana,"
dedi. "Bak, Harry, ben Çatlak Kazan'da bir tek atmaya
tüysem kızmazsın ya? Şu Gringotts arabaları perişan
ediyor beni." Hâlâ keyifsiz görünüyordu, Harry de
Madam Malkin'in dükkânına tek başına girdi, tedirgindi.
Madam Malkin eflatunlar içinde, kısa boylu, güler yüzlü
bir cadıydı.
Harry daha ağzını açarken, "Hogwarts mı, güzelim?"
dedi. "Her boydan var burada- şu anda bir delikanlıya
da veriyoruz."
Dükkânın arkasında, bir taburenin üstünde solgun, sivri
yüzlü bir çocuk duruyordu, bir başka cadı da onun uzun
siyah cüppesini iğneliyordu. Madam Malkin onun
yanındaki bir başka tabureye çıkardı Harry'yi,
kafasından bir cüppe geçirip etek boyunu ayarlamak için
iğnelemeye koyuldu.
"Merhaba," dedi çocuk, "sen de mi Hogwarts'a?"
"Evet," dedi Harry.
Çocuk, "Babam yanda kitap alıyor, annem de sokağın
başındaki asalara bakıyor," dedi. Kelimeleri uzatarak
bezgin bezgin konuşuyordu. "Sonra onları yarış
süpürgeleri bakmaya götüreceğim. Birinci sınıftakilerin
neden kendi süpürgeleri olmasın, anlamıyorum. Bir tane
alsın diye babamı zorlarım, sonra da bir yolunu bulur,
onu gizlice sokarım okula."
Harry hemen Dudley'yi hatırladı.
Çocuk, "Senin kendi süpürgen var mı?" diye devam etti.
"Hayır," dedi Harry.
"Hiç Quidditch oynadın mı?"
Harry, "Hayır," dedi yine, Quidditch de neyin nesiydi
acaba?
"Ben oynadım- Babam takıma seçilmezsem bunun
düpedüz cinayet olacağını söylüyor. Bence de öyle.
Hangi binada kalacağını biliyor musun?"
Her dakika daha da afallayan Harry, "Hayır," dedi.
"Zaten oraya gidinceye kadar kimse bilemez bunu, öyle
değil mi, ama ben Slytherin'de kalacağımı biliyorum,
bütün ailem orada kalmış -bir de Hufflepuff'ta kaldığını
düşünsene- tek dakika durmaz, hemen ayrılırdım. Sen
olsan ayrılmaz mıydın?"
"Hmm," dedi Harry, keşke daha ilginç bir şey
söyleyebilseydim diye düşündü.
Çocuk, vitrini işaret ederek, "Hey, şu adama bak!" dedi
ansızın. Hagrid duruyordu orada, Harry'ye sırıtıyor, içeri
neden giremediğini belirtmek için de elindeki iki
kocaman dondurma külahını gösteriyordu.
"O, Hagrid," dedi Harry, çocuğun bilmediği bir şeyi
bildiğine seviniyordu. "Hogwarts'ta çalışıyor."
"Haa," dedi çocuk, "adını duymuştum. Bir çeşit uşak,
değil mi?"
"Bekçi," dedi Harry. Her saniye daha az hoşlanıyordu
çocuktan.
"Evet, öyle. Yabani biriymiş- okul bahçesinde bir
kulübede yaşıyormuş, arada bir sarhoş olur, büyü
yapmaya kalkar, yatağını ateşe verirmiş."
Harry, "Bence pırıl pırıl biri," dedi soğukça.
Çocuk, burun kıvırarak, "Öyle mi?" dedi. "Neden seninle
birlikte? Annen baban nerede?"
Harry, "Öldüler," dedi kısaca. Çocukla bu konulara
girmek istemiyordu.
"Özür dilerim," dedi çocuk, sesi pek de özür diler gibi
çıkmıyordu. "Ama onlar da bizdendiler, değil mi?"
"Büyücüydüler, bunu soruyorsan eğer."
"Ötekileri aramıza almamalılar, öyle değil mi? Aynı
değiliz, bizim gibi yetiştirilmemiş onlar. Düşünsene sen,
bazıları mektup alıncaya kadar Hogwarts'ın adını bile
duymamış. Köklü büyücü ailelerin çocuklarını almalılar
sadece. Sahi, senin soyadın ne?"
Harry'nin yanıt vermesine fırsat kalmadan, "Tamam,
güzelim," dedi Madam Malkin; Harry de, konuşmayı
yarıda kestiği için özür dilemeye bile gerek görmeden
tabureden atladı.
"Eh," dedi suratsız çocuk, "Hogwarts'ta görüşürüz
herhalde."
Harry, Hagrid'in aldığı dondurmayı (çikolatalı,
böğürtlenli, üstü fındıklı) yerken pek konuşmadı.
"Nen var?" dedi Hagrid.
Harry düpedüz yalan söyledi: "Yok bir şey." Parşömenle
tüy kalem almak için durdular. Harry, yazdıkça rengi
değişen bir şişe mürekkep bulduğu için keyiflenir gibi
oldu. Dükkândan çıkarlarken, "Hagrid, Quidditch nedir?"
diye sordu.
"Vay canına, Harry, ne kadar az şey bildiğini boyuna
unutuyorum- daha Quidditch'ten bile haberin yok!"
"Keyfimi iyice kaçırma," dedi Harry. Madam Malkin'de
rastladığı solgun yüzlü çocuğu anlattı Hagrid'e.
"- Muggle ailelerin çocukları okula alınmamalıymış -"
"Sen Muggle bir aileden gelmiyorsun ki. Senin kim
olduğunu bileydi -ana babası büyücüyse eğer, senin
adını ezber ederek büyümüştür- Çatlak Kazan'da da
gördün. Her neyse, aklı mı erer onun, benim bildiğim
büyücülerin en esaslılarından bazıları bile Muggle
ailelerden gelme- ananı düşün! Bir de ananın kardeşine
bak!"
"Quidditch nedir peki?"
"Spor. Büyücü sporu. Şey gibi -Muggle'lar dünyasının
futbolu gibi bir şey- herkes bayılır Quidditch'e -havada
oynanır, uçan süpürgeler üstünde, dört top vardırkuralları
anlatmak uzun iş şimdi."
"Peki, Slytherin'le Hufflepuff nedir?"
"Okul binaları. Dört tane var. Herkes Hufflepuff'ın beş
para etmediğini söyler, ama-"
Harry, üzüntüyle, "Ben herhalde Hufflepuff'tayım," dedi.
Hagrid, sır verir gibi, "Slytherin olacağına Hufflepuff
olsun," dedi. "Sapıtan cadılar, büyücüler içinde
Slytherin'de bulunmamış tek kimse yok. Biri de Kim-
Olduğunu-Bilirsin-Sen'di."
"Vol -özür dilerim- Kim-Olduğunu-Bilirsin-Sen
Hogwarts'ta mıydı?"
"Yıllar yıllar önce," dedi Hagrid.
Flourish ve Blotts adlı bir dükkâna girip Harry'nin ders
kitaplarını aldılar, raflar tavana kadar kitaplarla doluydu,
deri ciltli, kaldırım taşı büyüklüğünde kitaplarla, ipek
kapaklı, posta pulu kadar minik kitaplarla, garip
simgelerle dolu kitaplarla, bazı kitapların içi ise
bomboştu. Hiçbir şey okumayan Dudley bile bayılırdı
bunlara. Hagrid, Harry'yi sürükleyerek, Profesör
Vindictus “Viridian'ın Lanetler ve Karşı-Lanetler
(Arkadaşlarınızı Büyüleyin, Düşmanlarınızı En Yeni Öç
Yöntemleriyle Çatlatın: Saç Dökülmesi, Bacak
Titremesi, Dil Tutulması, daha neler neler)” kitabından
zorla uzaklaştırdı.
"Dudley'yi nasıl çatlatabilirim, onu bulmaya
çalışıyordum."
"Fena fikir değil, ama özel durumlar dışında Muggle'lar
dünyasında büyü kullanmak yasaktır," dedi Hagrid.
"Hem zaten daha beceremezsin, o düzeye gelinceye
kadar çok çalışman, çok şey öğrenmen gerek."
Hagrid, Harry'nin altın bir kazan almasına da izin
vermedi ("Listede kalaylı diyor"), ama güzel bir takım
iksir ölçeğiyle açılır kapanır pirinç bir teleskop aldılar.
Aktara gittiler sonra, dükkân o kadar etkileyiciydi ki,
insan o berbat çürük yumurta ve lahana kokusunu bile
duymuyordu. Yerde yapış yapış fıçılar vardı; duvarlara
otlarla, kurutulmuş köklerle, parlak tozlarla dolu
kavanozlar sıralanmıştı; tavandan hayvan dişleriyle
kıvrık pençeler dizili ipler sarkıyordu. Hagrid tezgâhın
arkasındaki adamdan Harry için bazı temel iksir
malzemeleri isterken, Harry de tanesi yirmi bir Galleon'a
satılan gümüş tek boynuzlu at boynuzlarını, minicik,
parlak siyah böcek gözlerini (kepçesi beş Knut)
inceliyordu.
Aktardan çıkınca Harry'nin listesine bir daha baktı
Hagrid.
"Bir tek asa kaldı- haa, sahi, daha doğum günü
armağanını almadım.”
Harry kıpkırmızı kesildiğini fark etti.
"Bir şey alman gerekmez -"
"Ben de biliyorum, gerekmez. Bak, ne diyeceğim.
Hayvanını ben alayım. Kurbağa olmaz, kurbağaların
modası geçeli yıllar oldu, herkes makaraya alır seni-
Kediler desen, hoşuma gitmez, beni aksırtırlar. Bir
baykuş alayım sana. Bütün çocuklar baykuş ister, çok
da işe yararlar, postacılıktan tut da her bir işi yaparlar."
Yirmi dakika sonra, hışırtılarla, kanat çırpışlarıyla,
mücevher parlaklığında gözlerle dolu o karanlık Bin Bir
Çeşit Baykuş Dükkânı'ndan çıkıyorlardı. Harry'nin elinde
büyük bir kafes, kafesin içinde de başını kanadının
altına sokmuş, uyuklayan çok güzel kar beyazı bir
baykuş vardı. Tıpkı Profesör Quirrell gibi kekeleyerek
teşekkür üstüne teşekkür etti Hagrid'e.
Hagrid, "Teşekküre değmez," dedi boğuk bir sesle.
"Dursley'ler herhalde pek bir şey vermemişlerdir sana.
Sadece Ollivander'lar kaldı. Şimdi- asa satılan tek yer
orası, sana da en iyi asayı almalıyız."
Büyülü asa... Harry en çok bunu istiyordu.
Son dükkân daracıktı, külüstür mü külüstürdü. Kapının
üstünde yaldızlı harflerle
Ollivander'ler : Kusursuz Asa Yapımcıları
Kuruluşu : M.Ö. < 382
yazılıydı. Tozlu vitrindeki solmuş mor yastıkta bir tek asa
duruyordu.
İçeri girerlerken dükkânın derinliklerinde bir çıngırak
çaldı. Ufacık bir yerdi burası; bomboştu, ince bacaklı bir
iskemleden başka bir şey yoktu. Hagrid de ona oturup
beklemeye koyuldu. Harry, çok katı kuralları olan bir
kitaplığa girmiş gibi bir duyguya kapıldı; aklına yeni
gelen bazı soruları sormak yerine tavana kadar dizilmiş
dar kutulara bakmayı yeğledi. Her nedense, ensesi
kaşınıyordu. Buradaki toz ve sessizlik gizli bir büyüye
karışmış gibiydi.
"İyi günler," dedi yumuşak bir ses. Harry sıçradı.
Hagrid de sıçramıştı herhalde, büyük bir çatırtı
kopmuştu çünkü, o da ince bacaklı iskemleden hemen
kalkmıştı.
Dükkânın loşluğunda ay gibi parıldayan kocaman, soluk
gözleriyle yaşlı bir adam duruyordu karşılarında. Harry,
çekinerek, "Merhaba," dedi. "Evet," dedi adam. "evet,
evet. Sizi yakında göreceğimi biliyordum. Harry Potter."
Soru değildi bu. "Gözleriniz annenizin gözlerine çekmiş.
Daha dün gibi geliyor, o da buradaydı, ilk asasını
almaya gelmişti. Yirmi altı santim uzunluğunda, incecik,
söğütten yapılmış. Tılsım için çok uygun bir asa."
Mr. Ollivander daha da yaklaştı Harry'ye. Keşke
gözlerini kırpsa diye düşündü Harry. O gümüş rengi
gözler insanı ürpertiyordu.
"Ama babanız maun bir asa beğenmişti. Yirmi dokuz
santim. Esnek. Biraz daha güçlü, biçim değiştirmek için
birebir. Evet, babanız onu seçmişti- aslına bakarsanız,
asa büyücüyü seçer tabii."
Mr. Ollivander o kadar yaklaşmıştı ki, Harry'le burun
buruna gelmişlerdi neredeyse. Harry, o sisli gözlerde
kendi yansımasını görüyordu. "Demek burası..." Mr.
Ollivander, uzun, beyaz parmağıyla Harry'nin alnındaki
şimşek izine dokundu.
"Yazık," dedi usulca, "bunu yapan asayı da ben
satmıştım. Otuz dört santim. Porsuk. Güçlü bir asa, çok
güçlü, yanlış ellere geçerse... Eğer o asanın dünyada
ne gibi işlerde kullanılacağını kestirebilseydim..."
Başını iki yana salladı, derken Hagrid'i gördü, Harry de
bir oh çekti.
"Rubeus! Rubeus Hagrid! Seni yeniden görmek ne
güzel... Meşe, kırk buçuk santim, oldukça esnek, öyle
değil miydi?"
"Evet, efendim, öyleydi," dedi Hagrid.
"Güzel asaydı doğrusu. Ama seni kovduklarında
ortasından kırdılar, değil mi?" dedi Mr. Ollivander, birden
bire sertleşmişti.
Ayaklarını sallayarak, "Şey- evet, kırdılar," dedi Hagrid.
Sonra coşkuyla, "Ama parçaları hâlâ bende," diye
ekledi.
Mr. Ollivander, azarlarcasına, "Kullanmıyorsun ya?"
dedi.
Hagrid, "Hayır, efendim," dedi hemen. Harry, onun
konuşurken pembe şemsiyesine sımsıkı yapıştığını fark
etmişti.
Mr. Ollivander, Hagrid'e dik dik bakarak, "Hmmm," dedi.
"Eh – Mr. Potter. Bir bakalım." Üstü gümüş çizgili uzun
bir mezura çıkardı cebinden. "Asa kolunuz hangisi?"
"Şey- ben sağ elimi kullanırım," dedi Harry.
"Uzatın kolunuzu. Tamam." Harry'nin omuzundan
parmağına, bileğinden dirseğine, omuzundan ayak
ucuna, dizinden koltuk altına ölçüsünü aldı. Sonra da
kafasının çevresini ölçtü. Ölçü alırken, "Her Ollivander
asasında güçlü bir büyü özü vardır, Mr. Potter," dedi.
"Biz tek boynuzlu at kılları, anka telekleri, ejderha yüreği
tellerini kullanırız. Ollivander asaları hiç birbirine
benzemez, tek boynuzlu atların, ejderhaların, ankaların
birbirlerine benzemedikleri gibi. Tabii başka büyücü
asalarından aynı sonucu alamazsınız.”
Harry birden bire fark etti: Burun deliklerinin arasını
ölçen mezura bu işi kendi kendine yapıyordu. Mr.
Ollivander rafları karıştırıyor, kutular indiriyordu.
"Yeter," dedi, mezura da gevşeyerek yere yığılıverdi.
“Peki öyleyse, Mr. Potter. Şunu deneyin. Kayın ağacı ve
ejderha yüreği tellerinden. Yirmi üç santim. Güzel ve
esnek. Tutup şöyle bir sallayın.”
Harry asayı aldı ve (bu işi aptalca bularak) havada
salladı, ama Mr. Ollivander hemen kaptı.
"Akçaağaç ve anka teleği. On sekiz santim. Vızıldar.
Deneyin-"
Harry denemeye kalktı- ama daha havaya kaldırınca Mr.
Ollivander asayı çekti aldı.
Bunu alın, abanoz ve tek boynuzlu asa, yirmibeş
santim, esnek. Hadi, hadi, dene.”
Harry denedi. Ve tekrar denedi. Mr. Ollivander'ın ne
olmasını beklediği hakkında herhangi bir fikri yoktu.
Denenmiş asalar masanın üzerine oldukça büyük bir
yığın oluşturmuşlardı, fakat Mr. Ollivander raftan yeni
asalar indirmeye devam ediyordu. Yaptığı işten memnun
görünüyordu.
Kıyak müşteri ha? Endişelenme, buralarda bir yerde
sana en uygun asayı bulacağız -Merak ediyorum daevet,
neden olmasın -nadir görülen bir bağçobanpüskülü
ve anka tüyünden, 28 santim, güzel ve
esnek.
Harry asayı aldı. Parmaklarında aniden bir sıcaklık
hissetti. Başının üstüne kaldırdı onu, tozlu havada
vınlatarak indirdi; asanın ucundan havai fişekleri gibi
kırmızı, altın rengi kıvılcımlar fışkırdı, duvarlarda
oynaşan ışıklar belirdi. Hagrid sevinç çığlıkları atarak el
çırptı; Mr. Ollivander, "Ah, bravo!" diye bağırdı. "Evet,
tamam, ah, çok güzel. Vay, vay, vay... ne tuhaf... ne
kadar tuhaf..."
Harry'nin asasını kutusuna koydu yine, kahverengi
kâğıda sardı; bir yandan da, “Tuhaf... tuhaf..." diye
mırıldanıyordu.
"Özür dilerim," dedi Harry, "nedir tuhaf olan?"
Mr. Ollivander soluk bakışlarını Harry'ye dikti.
"Sattığım her asayı hatırlarım, Mr. Potter. Tek tek
hepsini. Teleği asanızda olan anka, bir başka telek daha
vermişti- bir tek telek. Kaderinize bu asanın düşmesi
çok tuhaf, çünkü sizde o izi bırakan bunun kardeşiydi."
Harry yutkundu.
"Evet, otuz dört santim. Porsuk. Böyle şeylerin olması
gerçekten tuhaf. Unutmayın, asa büyücüyü seçer...
Sizden büyük işler beklememiz gerektiğini
düşünüyorum, Mr. Potter... Ne de olsa, Adı Anılmaması
Gereken Kişi büyük işler başarmıştı- korkunç, evet, ama
büyük işler."
Harry ürperdi. Mr. Ollivander'den pek de hoşlandığını
sanmıyordu. Asa için yedi altın Galleon verdi, Mr.
Ollivander de yerlere kadar eğilerek onları geçirdi.
Akşam güneşi iyice alçalmıştı gökte, Harry ile Hagrid
Diagon Yolu'ndan indiler; duvardan, sonra da artık
boşalmış Çatlak Kazan'dan geçtiler. Yolda yürürlerken
hiç konuşmadı Harry; metroda herkesin kendilerine
nasıl şaşkınlıkla baktıklarını bile fark etmedi; elleri garip
paketlerle doluydu, üstüne üstlük bir de uyuklayan
baykuş vardı Harry'nin kucağında. Yürüyen
merdivenden Paddington İstasyonu'na çıktılar; Harry,
ancak Hagrid omzuna vurduğunda anladı nerede
olduklarını.
“Tren kalkmadan iki lokma bir şey yemeye vaktimiz var”
dedi Hagrid.
Harry'ye bir hamburger aldı, yemek için plastik
koltuklara oturdular. Harry boyuna çevresine bakıyordu.
her şey nedense garip görünmeye başlamıştı.
"İyisin ya, Harry? Pek sessiz duruyorsun," dedi Hagrid.
Harry anlatabileceğini pek sanmıyordu. Yaşamının en
güzel doğum gününü geçirmişti -yine de- hamburgerini
kemirerek uygun sözleri bulmaya çalıştı.
"Herkes özel biri olduğumu düşünüyor," dedi sonunda.
"Çatlak Kazan'dakiler, Profesör Quirrell, Mr. Ollivander...
ama büyü konusunda hiçbir şey bilmiyorum. Nasıl
büyük şeyler bekleyebilirler benden? Ünlüyüm, neden
ünlü olduğumu da bilmiyorum. Vol -özür dilerimannemle
babamın öldüğü gece neler oldu, hiç
hatırlamıyorum."
Hagrid masadan eğildi. O yabani saçlarının, kaşlarının
arkasında sımsıcak bir gülümseme vardı.
"Merak etme, Harry. Kısa zamanda öğrenirsin. Herkes
Hogwarts'ta işe sıfırdan başlar, takma kafanı. Kendin ol,
yeter. Biliyorum, kolay değil bu. Öne çıkarıldın, çetin iş.
Ama Hogwarts'ta çok güzel vakit geçireceksin -ben
geçirdim- aslına bakarsan, hâlâ geçiriyorum."
Hagrid, Harry'yi trene bindirdi. Tren Dursley'lere
götürecekti onu. Eline de bir zarf tutuşturdu.
"Hogwarts'a biletin," dedi. "Eylülün ilk günü - King's
Cross - hepsi bilette yazılı. Dursley'lerle bir sorunun
olursa, baykuşunla hemen bir mektup yolla, beni nerede
bulacağını bilir... Yakında görüşürüz, Harry."
Tren istasyondan ayrıldı. Harry, gözden yok oluncaya
kadar bakmak istedi Hagrid'e; koltuğundan kalkıp
burnunu pencereye dayadı, gözlerini kırpıştırdı, Hagrid
gitmişti.

ALTINCI BÖLÜM: PERON DOKUZ ÜÇ
ÇEYREK'TEN YOLCULUK
Harry'nin Dursley'lerle son ayı pek de keyifli geçmedi.
Doğru, Dudley öyle korkuyordu ki Harry'den, onunla
aynı odada kalmayı göze alamıyordu; Petunia Teyze ile
Vernon Enişte de onu dolaba kapatmıyor, bir şey
yapmaya zorlamıyor, ona bağırmıyordu - aslına
bakılırsa, ağızlarını bile açmıyorlardı. Yarı korku, yarı
öfkeyle, Harry'nin oturduğu koltukta sanki kimse yokmuş
gibi boş boş bakıyorlardı. Birçok açıdan bir gelişmeydi
bu, ama bir süre sonra sıkıcı olmaya başladı.
Pek çıkmadığı odasında Harry'ye yeni baykuşu
arkadaşlık ediyordu. Harry, Hedwig diyordu ona, Sihir
Tarihi'nde bulduğu bir addı bu. Ders kitapları çok ilginçti.
Yatağında sırtüstü yatıp gece yarılarına kadar onları
okuyordu, bu arada Hedwig açık pencereden dilediği
gibi uçup gidiyor, canı isteyince de dönüyordu. Petunia
Teyze'nin odayı süpürmeye gelmemesi de büyük şanstı
doğrusu, çünkü Hedwig ölü fare getiriyordu boyuna.
Harry her gece uykuya dalmadan önce, duvara astığı
kâğıtta bir günün daha üstünü çiziyor, 1 Eylül'e ne kadar
kaldığını hesaplıyordu.
Ağustosun son günü, ertesi gün King's Cross
İstasyonu'na gitme konusunu teyzesiyle eniştesine
açmayı düşündü, salona indi; Dursley'ler televizyonda
bir yarışma programı seyrediyorlardı. Orada olduğunu
belirtmek için boğazını temizledi; Dudley çığlık atarak
odadan kaçtı.
"Şey- Vernon Enişte?"
Vernon Enişte seyrettiği programa homurdandı.
"Şey- yarın King's Cross'ta olmam gerekiyor-
Hogwarts'a gitmek için."
Vernon Enişte bir daha homurdandı.
"Acaba siz beni götürebilir misiniz?"
Homurdanma. Harry, bunun evet anlamına geldiğini
çıkardı.
"Teşekkür ederim."
Tam odasına çıkacaktı ki, Vernon Enişte konuştu.
"Büyücüler okuluna da trenle mi gidilirmiş! Uçan halıları
güveler mi yemiş yoksa?"
Harry bir şey söylemedi.
"Neredeymiş bu okul?"
"Bilmiyorum," dedi Harry, daha önce hiç aklına
gelmemişti bu. Cebinden Hagrid'in verdiği bileti çıkardı.
"Saat on birde Peron Dokuz Üç Çeyrek'ten kalkan trene
bineceğim," dedi.
Teyzesiyle eniştesi gözlerini ona diktiler.
"Peron kaç?"
"Dokuz üç çeyrek."
"Saçmalama," dedi Vernon Enişte, "Peron Dokuz Üç
Çeyrek diye bir şey olamaz."
"Bilette öyle yazıyor."
"Kudurmuş bunlar," dedi Vernon Enişte, "hepsi sapıtmış.
Sen de anlayacaksın bunu. Gör de bak. Peki, King's
Cross'a götürürüz seni. Yarın Londra'ya gideceğiz
zaten, yoksa kılımı bile kıpırdatmazdım."
Harry, bir dostluk bağı kurmaya çalışarak, "Neden
gidiyorsunuz Londra'ya?" diye sordu.
Vernon Enişte, "Dudley'yi hastaneye götürüyoruz," dedi.
"Smeltings'e gitmeden önce kuyruğunun alınması
gerek."
Harry ertesi sabah beşte uyandı; öylesine heyecanlı,
öylesine tedirgindi ki, bir daha uyuyamadı. Kalkıp kot
pantolonunu giydi, istasyona büyücü cüppesiyle gitmek
istemiyordu çünkü- üstünü trende değiştirirdi. Gerekli
her şey tamam mı diye Hogwarts listesini bir daha
inceledi, Hedwig'i kafesine kapattı, sonra odada bir
aşağı bir yukarı dolaşarak Dursley'lerin kalkmasını
beklemeye başladı. İki saat sonra, Harry'nin büyük, ağır
sandığı Dursley'lerin arabasına yüklenmiş, Petunia
Teyze, Dudley'yi Harry'nin yanına oturtmuş, yola
koyulmuşlardı.
On buçukta King's Cross'a vardılar. Vernon Enişte
sandığı bir el arabasına yükledi, Harry'le birlikte
istasyona girdi. Harry'nin daha önce hiç tanık olmadığı
bir incelikti bu; sonunda Vernon Enişte peronların
önünde, suratında pis bir sırıtışla durdu.
"Eh, geldik işte, çocuk. Dokuz numaralı peron- on
numaralı peron. Senin peron ikisinin arasında bir
yerlerde olmalı, ama daha yapıp bitirememişler
anlaşılan."
Haklı sayılırdı tabii. Peronların birinin başında kocaman
bir plastik dokuz, yanındakinin başında da yine
kocaman plastik bir on vardı; aralarında hiçbir şey
yoktu.
Vernon Enişte, daha da pis bir sırıtışla, "Sana iyi
dersler," dedi. Başka tek kelime söylemeden çekip gitti.
Harry arkasına bakınca Dursley'lerin uzaklaştıklarını
gördü. Üçü de gülüyordu. Harry'nin ağzı kurudu birden.
Ne yapacaktı şimdi? Hedwig yüzünden, gelen geçen
gülerek ona bakıyordu. En iyisi, birine sormaktı.
Oradan geçen bir görevliyi durdurdu, ama Peron Dokuz
Üç Çeyrek'i sormaya cesaret edemedi. Hogwarts'ın
adını bile duymamıştı görevli, Harry ülkenin hangi
bölgesinde olduğunu bile söyleyemeyince, görevli onun
kendisini işlettiğini sandı. Umutları kırılıyordu Harry'nin,
saat on birde kalkacak treni sordu, ama görevli böyle bir
tren olmadığını söyledi. Sonra da söylene söylene çekti
gitti. Harry paniğe kapılmamaya çalışıyordu şimdi.
Gelen trenlerin belirtildiği tabelanın üstündeki büyük
saate bakılırsa, Hogwarts'a gidecek trene binmesi için
sadece on dakikası kalmıştı; ne yapacağını bilemiyordu;
istasyonun ortasında, kaldıramayacağı ağırlıkta bir
sandıkla, bir yığın büyücü parasıyla, bir de koca bir
baykuşla kalakalmıştı.
Hagrid, yapması gereken bir şeyi söylemeyi unutmuştu
herhalde, Diagon Yolu'nun başındaki duvarın soldan
üçüncü tuğlasına vurmak gibi bir şeyi. Acaba asasını
çıkarıp dokuzuncu peronla onuncu peron arasındaki
bilet gişesine birkaç kere vursa mıydı?
Tam o sırada arkasından birkaç kişi geçti, birtakım
sözler geldi Harry'nin kulağına.
"- Muggle'larla dolu tabii -"
Harry hızla döndü. Tombul bir kadındı bu, hepsi de kızıl
saçlı dört oğlanla konuşuyordu. Çocukların dördünde
de, Harry'ninkine benzer birer sandık, birer de baykuş
vardı.
Yüreği gümbür gümbür atarak, el arabasıyla onların
peşine düştü Harry. Durdular, o da durdu- ne
söylediklerini işitecek kadar yakınlarında.
Çocukların annesi, "Peronun numarası kaç?" diye
sordu.
"Dokuz üç çeyrek," dedi küçük bir kız, o da kızıl saçlıydı,
kadının elini tutmuştu. "Anneciğim, ben de gidebilir
miyim?"
"Sen daha çok küçüksün, Ginny, uslu dur. Hadi, Percy,
önce sen git."
Çocukların en büyüğü, dokuz ve on numaralı peronlara
doğru yürüdü. Harry, bir şey kaçırmayayım diye, gözünü
bile kırpmadan onu izledi- çocuk tam iki peronu ayıran
bölmeye vardığında aralarına kalabalık bir turist
topluluğu girdi; son sırt çantası çekilip ortalık açılınca,
Harry çocuğun ortalarda olmadığını gördü.
Tombul kadın, "Sıra sende, Fred," dedi.
"Fred değilim ben, George'um," dedi çocuk. "Bir de
kalkmış, annemiz olduğunu söylüyorsun! Daha adımı
bile bilmiyorsun!"
"Özür dilerim, George."
"Şaka ediyordum, ben Fred'im," dedi çocuk, o da gitti.
İkiz kardeşi çabuk olmasını seslendi arkasından; o da
kardeşini dinledi anlaşılan, çünkü bir saniye içinde yok
olmuştu- ama nasıl becermişti bunu?
Şimdi hızlı hızlı üçüncü kardeş yürüyordu bölmeye
doğru- tam oraya varmıştı ki, o da ansızın kayıplara
karıştı.
Başka çıkar yol kalmamıştı.
Harry, "Özür dilerim," dedi tombul kadına.
"Merhaba, yavrum," dedi kadın. "Hogwarts'a ilk gidişin
mi? Ron da yeni."
Oğullarının sonuncusunu, en küçüklerini gösterdi. Uzun
boylu, zayıf, leylek bacaklı, çilli, sivri burunlu bir çocuktu
bu, elleriyle ayakları kocamandı.
"Evet" dedi Harry. "bir şey soracaktım- ben- ben
bilmiyorum-"
Kadın, "Perona nasıl gideceğini mi?" dedi
gülümseyerek; Harry baş salladı.
"Kolay," dedi kadın. "Bütün yapacağın, dokuzuncuyla
onuncu peronları ayıran bölmeye yürümek. Dosdoğru
git, durma, bölmeye çarparım diye de korkma, bu çok
önemli. Heyecanını bastıramıyorsan, koşar adım git.
Hadi, Ron'dan önce seni yollayalım."
"Peki," dedi Harry.
El arabasını iterek çevirdi, bölmeye baktı. Pek sağlam
görünüyordu.
Yürümeye başladı. Dokuzuncu, onuncu peronlara
koşuşturanlar, onu iterek yol açtılar kendilerine. Harry
adımlarını hızlandırdı. Bilet gişesine toslayacak, başı
derde girecekti - el arabasını iterek koşuyordu şimdi -
bölme yaklaşıyor, yaklaşıyordu - duramıyordu da - el
arabası denetimden çıkmıştı - bir adım kalmıştı bölmeye
- çarptı çarpacaktı - gözlerini yumdu -
Çarpmadı... koşmayı sürdürdü... gözlerini açtı.
İnsanlarla dolu bir peronda kırmızı bir buharlı tren
bekliyordu. Tepelerindeki tabelada “Hogwarts Ekspresi,
kalkış saati: 11” yazıyordu. Harry arkasına baktı, bilet
gişesinin yerinde “Peron Dokuz Üç Çeyrek” yazılı demir
işlemeli bir kemer vardı. Başarmıştı.
Lokomotiften yayılan duman kalabalığı sarmıştı,
ayaklarının dibinde her renkten kediler koşuyordu.
Baykuşlar, ağır sandıkların takırtıları, gıcırtıları arasında
birbirlerini selamlıyordu.
İlk birkaç vagon öğrencilerle dolmuştu şimdiden, bazıları
pencereden sarkmış, aileleriyle konuşuyor, bazıları da
yer kavgası ediyordu. Harry boş bir yer bulabilmek için
el arabasını iterek peron boyunca ilerledi. Yuvarlak
yüzlü bir çocuğun yanından geçti; çocuk, "Yine
kurbağamı kaybettim, nine," diyordu.
Harry, yaşlı kadının, "Ah, Neville," diye iç çektiğini
duydu.
Perçemli bir çocuğun çevresini küçük bir kalabalık
sarmıştı.
"Bir bakalım, Lee, ne olursun."
Çocuk kolunun altındaki kutunun kapağını açtı, içindeki
şey uzun, kıllı bacağını uzatınca, herkes çığlıklar attı,
haykırdı.
Harry kalabalığı yararak ilerledi, trenin arkalarında boş
bir kompartıman buldu sonunda. Önce Hedwnig'i koydu
içeriye, sonra da sandığını ite kaka tren kapısına
götürdü. Bir ucundan tutarak kaldırmaya çalıştı,
basamağa koyacaktı, ama beceremedi, iki kere
ayağının üstüne düşürdü.
"Yardım ister misin?" Bölmede arkasından gittiği kızıl
saçlı ikizlerden biriydi bu.
"Evet, lütfen," diye soludu Harry.
"Hey, Fred! Gel de yardım et!"
İkizlerin yardımıyla, Harry'nin sandığı trene çıkarılıp
kompartımanın bir köşesine konuldu.
Gözlerine düşen terli saçlarını arkaya iterek, "Sağolun,"
dedi Harry.
İkizlerden biri, ansızın, Harry'nin alnındaki izi
göstererek, "Nedir bu?" diye sordu.
Öteki ikiz, "Vay canına!" dedi. "Yoksa sen -?"
"Evet, o," dedi ikizlerden ilki. Harry'ye döndü: "Öyle değil
mi?"
"Ne öyle değil mi?" diye sordu Harry.
İkizler, bir ağızdan, "Harry Potter!" diye haykırdılar.
"Haa, o mu," dedi Harry. "Yani -evet- ben oyum."
İki çocuk da hayranlıkla gözlerini diktiler ona, Harry
kıpkırmızı kesildi. Neyse ki, trenin açık kapısından bir
ses geldi de, o sıkıntılı durumdan kurtuldu.
"Fred? George? Orada mısınız?"
"Geliyoruz, anne."
İkizler Harry'ye son bir kez göz atarak trenden atladılar.
Pencerenin yanına oturdu Harry, kendini yarı gizleyerek
perondaki kızıl saçlı aileyi gözetledi, neler
konuşulduğuna kulak kabarttı. Anneleri mendilini
çıkarmıştı.
"Ron, burnunda bir şey var."
Çocukların en küçüğü geri çekilmeye çalıştı, ama
annesi yakaladı onu, burnunun ucunu silmeye başladı.
"Anne- bırak." Silkinerek kurtuldu.
İkizlerden biri, "Aaah, bastıbacak Ronnie'nin burnunda
bir şey mi var?" dedi.
"Kes sesini," dedi Ron.
Anneleri, "Percy nerede?" dedi.
"Şimdi geliyor."
Çocukların en büyüğü belirdi. Dalgalı siyah Hogwarts
cüppesini geçirmişti sırtına; Harry cüppenin göğsünde,
üstünde SB harfleri yazılı, pırıl pırıl gümüş bir rozet
gördü.
"Fazla kalamam, anne," dedi Percy. "Öndeyim, sınıf
başkanlarına ayrılmış iki kompartıman var -"
İkizlerden biri, son derece şaşırmış gibi, "Sınıf başkanı
mısın sen?" dedi. "Bilmiyorduk, daha önce söyleseydin
ya."
"Bir dakika," dedi öteki ikiz, "galiba bu konuda bir şeyler
söylemişti. Bir kere -"
"Ya da iki kere -"
"Bir dakika -"
"Yaz boyunca -"
"Eeh, kesin artık," dedi Sınıf Başkanı Percy.
İkizlerden biri, "Nasıl oluyor da, yeni bir cüppe alınıyor
ona?" dedi.
Keyifle, "O, sınıf başkanı çünkü," dedi anneleri. "Peki
canım, güzel bir ders yılı dilerim sana - oraya varınca bir
baykuşla haber yolla."
Percy'yi yanaklarından öptü, Percy gitti. Anne, ikizlere
döndü sonra.
"Şimdi, siz ikiniz- bu yıl uslu durun. Eğer bir baykuş
daha haber getirirse -tuvaleti taşırdığınıza dair ya da-"
"Tuvaleti taşırmak mı? Hiç böyle bir şey yapmadık ki."
"Yine de iyi fikir, anne, sağol."
"Hiç de komik değil. Ron'a da göz kulak olun."
"Merak etme, bastıbacak Ronnie bizim yanımızda
güvende."
Ron, "Kes sesini," dedi yine. Boyu neredeyse ikizler
kadar uzundu, annesinin sildiği burnu hâlâ pembeydi.
"Hey, anne, bil bakalım! Bil bakalım trende kimi
gördük?"
Harry, baktığını görmesinler diye hemen geri çekildi.
"Hani istasyonda yanımızda duran o siyah saçlı çocuk
vardı ya? Kimmiş o, biliyor musun?"
"Kimmiş?"
"Harry Potter!"
Küçük kızın sesini duydu Harry.
"Ah, anne, trene çıkıp görebilir miyim onu, anne,
n'olursun..."
"Daha önce gördün ya, Ginny, hem bundan hoşlanmaz,
hayvanat bahçesinde maymunları mı seyrediyorsun?
Gerçekten o mu, Fred? Nereden biliyorsun?"
"Kendisine sordum. İzi gördüm. Tam alnında- şimşek
gibi."
"Zavallı yavrucak- tevekkeli yapayalnızdı. Şaşırmıştım
ben de. Perona nasıl gidileceğini sorarken öyle
terbiyeliydi ki."
"Bırak şimdi onu, acaba Kim-Olduğunu-Bilirsin-Sen'in
nasıl biri olduğunu hatırlıyor mudur?"
Anneleri birden bire sertleşti.
"Bunu sormanı yasaklıyorum, Fred. Sakın bunu sorayım
deme ona. Okuldaki ilk gününde bunu hatırlatman pek
gerekiyormuş gibi."
"Tamam, sinirlenme."
Bir düdük öttü.
"Hadi, çabuk olun!" dedi kadın, üç çocuk trene bindi.
Anneleri yanaklarına güle güle öpücüğü kondursun diye
pencereden eğildiler, küçük kız ağlamaya bağladı.
"Ağlama, Ginny, sana bir sürü baykuş yollarız."
"Sana Hogwarts'tan bir de tuvalet kapağı göndeririz."
"George!"
"Şaka ediyordum, anne."
Tren hareket etti. Harry çocukların annelerine el
salladığını, kardeşlerinin de yarı gülerek, yarı ağlayarak
trenin yanı sıra koştuğunu gördü; kız koştu, koştu,
sonunda tren hızlanınca geride kaldı, el salladı.
Harry, tren köşeyi dönünce anneyle kızın gözden yok
olduğunu gördü. Pencerenin önünden evler geçiyordu
hızla. Yüreğinin büyük bir heyecanla kabardığını duydu
Harry. Başına neler geleceğini bilmiyordu- ama geride
bıraktıklarından daha kötü şeyler yaşamayacağı kesindi.
Kompartımanın kapısı açıldı, kızıl saçlı çocukların en
küçüğü girdi içeri.
Harry'nin karşısındaki koltuğu göstererek, "Kimse
oturuyor mu burada?" diye sordu. "Her yer dolu."
Harry iki yana salladı başını, çocuk oturdu. Harry'ye bir
göz attı, sonra hiç ona bakmamış gibi, birden bire
pencereden dışarıyı seyretmeye koyuldu. Harry,
burnundaki siyah lekenin hâlâ silinmemiş olduğunu
gördü.
"Hey, Ron!"
İkizler gelmişlerdi.
"Bak, biz trenin ortasına gidiyoruz- Lee Jordan'da dev
bir tarantula örümceği var."
"Peki," diye mırıldandı Ron.
"Harry," dedi öteki ikiz, "Kendimizi tanıtmış mıydık? Biz
Fred ve George Weasley. Bu da kardeşimiz Ron. Sonra
görüşürüz."
Harry'le Ron, "Güle güle," dediler. İkizler çıkıp
kompartıman kapısını kapattılar.
Ron dayanamadı artık, "Sen sahiden Harry Potter
mısın?" diye sordu.
Harry baş salladı.
"İyi öyleyse- Fred'le George'un şakalarından biri
sanmıştım," dedi Ron. "Sahiden orada -"
Harry'nin alnını gösterdi.
Harry, şimşek biçimindeki yara izini göstermek için
saçını geriye attı. Ron uzun uzun baktı.
"Demek Kim-Olduğunu-Bilirsin-Sen tam oraya -?"
"Evet," dedi Harry, "ama hatırlamıyorum."
Ron, merakla, "Hiçbir şey hatırlamıyor musun?" dedi.
"Şey- bir sürü yeşil ışık hatırlıyorum, ama o kadar." "Vay
canına!" dedi Ron. Oturup Harry'ye baktı bir an, sonra
ne yaptığının farkına varmış gibi, ansızın pencereden
dışarıyı seyretmeye koyuldu yine.
Ron Harry'yi ne kadar ilginç bulmuşsa, Harry de Ron'u o
kadar ilginç bulmuştu, "Bütün ailen büyücü mü?" diye
sordu.
"Şey- galiba öyle," dedi Ron. "Annemin bir küçük kuzeni
var sadece, muhasebeci, ama ondan da hiç söz
etmeyiz."
"Öyleyse şimdiden bir takım büyüler biliyorsundur."
Diagon Yolu'ndaki solgun yüzlü çocuğun sözünü ettiği
köklü büyücü ailelerden biriydi Weasley'ler.
"Muggle'larla yaşadığını duymuştum," dedi Ron. "Nasıl
insanlar onlar?"
"Korkunç- şey, hepsi değil tabii. Ama teyzem de,
eniştem de, kuzenim de korkunç. Keşke benim de üç
büyücü kardeşim olsaydı."
"Beş," dedi Ron. Nedense kederlenivermişti. "Ben
ailemde Hogwarts'a giden altıncı kişiyim. Çok şey
gördüm sayılır. Bill'le Charlie mezun oldular - Bill
öğrenciler başkanıydı, Charlie de Quidditch kaptanı.
Şimdi Percy sınıf başkanı. Fred'le George yaramazlar,
ama dersleri iyidir, herkesi eğlendirirler. Benim de onlar
gibi olmamı istiyorlar, ama onlar gibi olmamın bir anlamı
yok ki, her şeyi ilk yapan onlar çünkü. Beş kardeşin
varsa, zaten hiçbir şeyin yeni olamaz. Bana Bill'in eski
cüppelerini, Charlie'nin eski asasını, Percy'nin eski
faresini verdiler."
Ron elini iç cebine atıp, uyuklayan şişman, külrengi bir
fare çıkardı.
"Adı Scabbers, bir işe yaramıyor, uyandığı yok ki.
Babam, sınıf başkanı seçildiği için Percy'ye bir baykuş
aldı, ama para bittiği- neyse, bana da Scabbers kaldı."
Ron'un kulakları pembeleşti. Çok konuştuğunu
düşünüyordu galiba, çünkü yine pencereden bakmaya
başladı.
Harry, baykuş alacak kadar para kalmamasının hiç de
ayıp bir şey olmadığını düşünüyordu. Bir ay öncesine
kadar onun da hiç parası olmamıştı, Ron'a hepsini
anlattı, Dudley'nin eskilerini giydiğini, doğum gününde
hiç dişe dokunur bir armağan almadığını. Ron'un keyfi
yerine gelir gibi oldu.
"... Hagrid bana söyleyinceye kadar, ne büyücülükten
haberim vardı, ne anne babamdan, ne de
Voldemort'dan "
Ron'un soluğu tıkanır gibi oldu.
"Ne oldu?" dedi Harry.
"Kim-Olduğunu-Bilirsin-Sen'in adını söyledin!" dedi Ron,
hem şaşırmışa hem etkilenmişe benziyordu. "Her şey
aklıma gelirdi de, senin-"
“Bu adı söyleyerek ne kadar cesur olduğumu
kanıtlamaya filan çalışmıyorum," dedi Harry.
"Söylenmemesi gerektiğini bilmiyordum. Ne demek
istediğimi anlıyor musun? Öğreneceğim daha dünya
kadar şey var... herhalde," diye ekledi; uzun süredir
kafasına takılan bir şeyi dile getiriyordu.
"Sınıfta en kötü öğrenci galiba ben olacağım."
"Olmayacaksın. Muggle ailelerden gelen bir sürü
öğrenci var, her şeyi çabucak öğreniyorlar."
Onlar konuşadursun, tren Londra dışına çıkmıştı. Şimdi
ineklerle, koyunlarla dolu otlaklardan geçiyorlardı hızla.
Bir süre konuşmadılar, tarlaların, patikaların yıldırım
hızıyla geçişini seyrettiler.
Saat yarıma doğru büyük bir şangırtı koptu koridorda,
güleç yüzlü, gamzeli bir kadın kompartımanın kapısını
açıp, "Seyyar büfeden bir şey ister misiniz, yavrularım?"
dedi.
Kahvaltı etmemişti Harry, ayağa fırladı, ama kulakları
yine pespembe kesilen Ron sandviç getirdiğini
mırıldandı. Harry koridora çıktı.
Dursley'lerle otururken şeker almak için hiç parası
olmamıştı, şimdi ise cepleri taşıyabileceği kadar Mars
gofreti almaya yetecek altınlarla, gümüşlerle doluyduama
Mars Gofreti yoktu kadında. Harry'nin daha önce
ömründe görmediği Bertie Botts'un Bin Bir Çeşit Fasulye
Şekerlemesi, Balonlu Yıldız Cikleti, Çikolatalı Kurbağa,
Balkabağı Poğaçası, Kazan Pastası, Meyankökü Asası
ve buna benzer garip şeyler vardı. Hepsinden tatmak
istiyordu Harry, ne varsa biraz biraz aldı, kadına on bir
gümüş Sickle ve yedi bronz Knut verdi.
Aldıklarını kompartımana getirip boş bir koltuğa
yığarken, Ron şaşkınlıkla seyretti onu.
"Çok acıktın galiba."
Harry, balkabağı poğaçasından bir ısırık alırken,
"Açlıktan ölüyorum," dedi.
Ron koca bir çıkın çıkarıp açmıştı. Dört sandviç vardı
çıkının içinde. Birini kenara koyarak, "Konserve sığır eti
sevmediğimi hep unutur," dedi.
Harry bir poğaça uzatarak, "İstersen değiş tokuş edelim"
dedi. "Hadi-"
"Bunu istemezsin ki, kupkuru," dedi Ron. "Pek vakti
olmuyor," diye ekledi aceleyle, "Beşimize birden
yetişemiyor."
"Hadi, bir poğaça al," dedi Harry, daha önce ne o
kimseyle, ne de kimse onunla bir şey paylaşmıştı.
Orada oturup Harry'nin poğaçalarını, pastalarını, bütün
aldıklarını birlikte yemek ne güzel bir duyguydu
(sandviçler bir kenara atılıp unutulmuştu).
Çikolatalı Kurbağa paketini göstererek, "Nedir bu?" diye
sordu Harry. "Sahici kurbağa değiller ya?"
Artık dünyada hiçbir şey şaşırtmayacaktı onu.
"Hayır," dedi Ron. "Ama içindeki karta bak bakalım.
Bende Agrippa eksik."
"Ne?"
"Sahi, bilmiyorsun tabii - Çikolatalı Kurbağa'ların içinden
kart çıkar, biriktirirsin - Ünlü Cadılar ve Büyücüler.
Beşyüz tane kadar var bende, ama Agrippa ile Ptolemy
eksik."
Harry, Çikolatalı Kurbağa paketini açıp içindeki kartı
çıkardı. Bir adamın yüzü vardı kartta. Dar çerçeveli bir
gözlük takmıştı adam, kemerli upuzun bir burnu,
dümdüz kır saçları, sakalı, bir de bıyığı vardı. Resmin
altında adı yazılıydı: Albus Dumbledore.
"Demek Dumbledore buymuş!"
"Daha önce Dumbledore adını hiç duymadın mı yoksa?"
dedi Ron. "Bir kurbağa da ben alabilir miyim? Belki
Agrippa bulurum- sağol-"
Harry kartın arkasını çevirip okumaya başladı:
Albus Dumbledore, Hogwarts Müdürü.
Birçok kişi tarafından modern zamanların en büyük
büyücüsü olarak kabul edilen Profesör Dumbledore,
özellikle 1945'te kara büyücü Grindelwald'ı
yenmesiyle, ejderha kanının on iki ayrı konuda
kullanılışını bulmasıyla ve arkadaşı Nicolas
Flamel'la simya konusunda yürüttüğü çalışmalarla
ünlüdür. Profesör Dumbledore oda müziğinden ve
on lobutlu bowlingden hoşlanmaktadır.
Harry kartı bir daha çevirdi, Dumbledore'un yüzünün yok
olduğunu görünce şaşırdı. "Gitmiş!" "Eee, bütün gün
burada kalamaz ya," dedi Ron.
"Geri gelir nasıl olsa. Off, bir Morgana daha, altı tane
Morgana'm oldu... sen ister misin? Toplamaya
başlayabilirsin."
Ron'un gözleri, açılmayı bekleyen Çikolatalı Kurbağa
paketlerine dikilmişti.
"Keyfine bak," dedi Harry. "Ama, biliyor musun,
Muggle'lar dünyasında insanlar fotoğraflardan çekip
gitmezler."
Ron, şaşkınlıkla, "Sahi mi?" dedi. "Hiç kıpırdamazlar mı
yani? Tuhaf!"
Harry, Dumbledore'un yeniden dönüp karta yerleştiğini
ve kendisine belli belirsiz gülümsediğini gördü. Ron'u,
Ünlü Cadılar ve Büyücüler kartlarına bakmak değil de,
kurbağaları yemek daha çok ilgilendiriyordu anlaşılan,
ama Harry gözlerini kartlardan ayıramıyordu. Kısa
sürede Dumbledore ile Morgana'nın yanı sıra
Woodcroft'lu Hengist'i, Alberic Grunnion'ı, Circe'yi,
Paracelsus'u, Merlin'i de oldu. Sonunda, burnunu
kaşıyıp duran Kelt rahibelerinden Cliodna'yı bir yana
bırakıp Bertie Botts'un Bin Bir Çeşit Fasulye
Şekerlemeleri'nden birini açtı.
Ron, Harry'yi, "Çok dikkatli olmalısın," diye uyardı. "Bin
bir çeşit diyorlar ya, gerçekten bin bir çeşittir, her tatta
şekerleme vardır içinde - çikolatalı, naneli, marmelatlı
şekerlemelerin yanı sıra ıspanaklı, karaciğerli, işkembeli
şekerlemeler de çıkabilir. George, umacı tadında bir
şekerleme bile yemiş, öyle diyor."
Ron bir yeşil fasulye aldı eline, dikkatle baktı, ucundan
ısırdı.
"Pöff - gördün mü? Lahana."
Bin bir çeşit şekerlemelerden epeyce yediler. Harry'nin
kısmetine kızarmış ekmekli, hindistan cevizli, kuru
fasulyeli, çilekli, körili, çimenli, kahveli, sardalyalı
şekerlemeler çıktı; Ron'un el sürmeyi göze alamadığı
tuhaf, gri bir şekerlemeyi yemeye bile cesaret etti Harryo
da biberli çıktı.
Pencerenin önünden akıp giden manzara gittikçe
yabansılaşıyordu şimdi. O düzenli tarlalar yoktu artık.
Onların yerini korular, kıvrılarak akan ırmaklar, koyu
yeşil tepeler almıştı.
Kompartımanın kapısı vuruldu, Peron Dokuz Üç
Çeyrek'te Harry'nin yanından geçen yuvarlak yüzlü
çocuk girdi içeri. Dokunulsa ağlayacak gibiydi.
"Özür dilerim," dedi, "bir kurbağa gördünüz mü?"
Harry'le Ron başlarını iki yana sallayınca, inlemeye
başladı çocuk. "Yitirdim onu! Boyuna benden kaçıyor!"
"Bir yerden çıkar," dedi Harry.
Çocuk yıkılmıştı sanki. "Peki," dedi. "Görecek
olursanız..."
Çıkıp gitti.
"Niye o kadar üzülüyor, anlamadım," dedi Ron. "Eğer
ben bir kurbağa getirseydim, onu hemencecik yitirmeye
bakardım. Neyse, ben de Scabbers'ı getirdim,
konuşmam doğru olmaz."
Fare, Ron'un kucağında hâlâ uyukluyordu.
Ron, tiksintiyle, "Ölecek olsa farkına bile varmazsın,"
dedi. "Dün rengini sarıya çevirmeye çalıştım, daha ilginç
olsun diye, ama büyü işe yaramadı. Bak, göstereyim
sana..."
Sandığını karıştırıp eski mi eski bir asa çıkardı. Her yanı
çentik çentikti, ucunda da beyaz bir şey parlıyordu. Tek
boynuzlu at kılı - neredeyse çıkacak içinden.
“Neyse-"
Asasını tam kaldırmıştı ki, kompartımanın kapısı açıldı.
Kurbağası kaçan çocuk gelmişti yine, yanında da bir kız
vardı. Kız, yeni Hogwarts cüppesini giymişti bile.
"Bir kurbağa gören oldu mu? Neville kurbağasını
yitirmiş," dedi. Sesi buyururcasına çıkıyordu, gür
kahverengi saçları vardı, ön dişleri oldukça iriydi.
"Görmediğimizi daha önce söyledik ona," dedi Ron, ama
kız onu dinlemiyordu bile, elindeki asaya bakıyordu.
"Büyü mü yapıyorsun? Görelim bakalım." Oturdu. Ron
köşeye kıstırılmıştı. "Şey- peki öyleyse." Boğazını
temizledi. "Gün ışığı, nergis, çimen, papatya, Bu şişko
fareyi çevir sarıya." Asasını salladı, ama bir şey olmadı.
Scabbers hâlâ külrengiydi, mışıl mışıl uyuyordu.
"Bu gerçek bir büyü mü sence?" dedi kız. "Pek işe
yaramadı, öyle değil mi? Ben, alıştırma olsun diye,
birkaç basit büyü denedim, hepsinden de sonuç aldım.
Ailemde kimsenin büyüyle ilgisi yok, bana mektup
geldiğinde hepimiz şaşırdık, ama çok sevindim, ne de
olsa en iyi büyücülük okulu bu, öyle diyorlar -ders
kitaplarını şimdiden ezberledim, sanırım bu kadarı
yeterli- sahi, benim adım Hermione Granger, siz
kimsiniz?"
Bütün bunları hızlı hızlı söylemişti.
Harry Ron'a baktı, onun da ders kitaplarını
ezberlemediği şaşkın yüzünden belliydi, bunu görmek
Harry'yi rahatlattı.
"Ben Ron Weasley," diye mırıldandı Ron.
"Harry Potter," dedi Harry.
"Sahi mi?" dedi Hermione. "Senin hakkında her şeyi
biliyorum tabii - birkaç tane de yardımcı kitap aldım,
senin adın Çağdaş Sihir Tarihi'nde, Karanlık Sanatların
Yükselişi ve Çöküşü'nde, bir de Yirminci Yüzyılın Büyük
Büyücülük Olayları'nda geçiyor."
Harry, şaşkınlık içinde, "Öyle mi?" dedi.
"Hoppala," dedi Hermione, "bilmiyor muydun? Ben
olsam, hakkımda yazılmış her şeyi öğrenmeye
çalışırdım. Hangi binada kalacağınız belli mi? Ben
soruşturup durdum, keşke Gryffindor'a verseler, en iyisi
orasıymış, Dumbledore da orada kalmış, ama
Ravenclaw da fena değilmiş galiba... Neyse, biz gidip
Neville'in kurbağasını arayalım. Siz de giyinseniz artık,
neredeyse geliyoruz."
Kurbağasız çocuğu sürükleyerek çıktı.
"Aman," dedi Ron, "onun olmadığı bir binaya versinler
de, hangisine verirlerse versinler." Asasını sandığa
koydu yine. "Bu da tam palavra - George verdi, işe
yaramadığını bile bile."
Harry, "Kardeşlerin hangi binada kalıyor?" diye sordu.
"Gryffindor'da," dedi Ron. Kederlere bürünmüştü yine.
"Annemle babam da orada kalmış. Beni oraya
vermezlerse kim bilir ne düşünürler. Ravenclaw da fena
değil galiba, ama Slytherin'e verirlerse yandım."
"Vol- yani, Kim-Olduğunu-Bilirsin-Sen de oradaymış,
değil mi?"
"Öyle," dedi Ron. Keyfi kaçmıştı, arkasına yaslandı.
Harry, Ron'un kafasını başka konulara çekmek için,
"Biliyor musun," dedi, "Scabbers'ın bıyıklarının ucu daha
açık renk. Ağabeylerin mezun olduklarına göre, şimdi ne
yapıyorlar?"
Harry, bir büyücünün okulu bitirdikten sonra ne yaptığını
merak ediyordu.
"Charlie Romanya'da, ejderhaları inceliyor. Bill de
Afrika'da Gringotts için çalışıyor," dedi Ron. "Gringotts'u
duydun mu? Gelecek Postası'nda yazıyordu, ama
Muggle'lar o gazeteyi bilmezler- birileri sımsıkı korunan
bir kasayı soymaya kalkmış."
Harry gözlerini dikti ona.
"Sahi mi? Peki, ne yapmışlar onlara?"
"Hiçbir şey, bu yüzden gazeteye geçmişti.
Yakalanmamışlar. Babamın söylediğine bakılırsa, bunu
yapsa yapsa ancak bir Kara büyücü yapar, Gringotts'a
ancak o yaklaşabilir, ama bir şey almamışlar, garip olan
da bu zaten. Tabii böyle bir şey olunca, arkasında Kim-
Olduğunu-Bilirsin-Sen vardır diye herkes korkuyor."
Harry kafasında bu haberi değerlendirmeye çalıştı.
Kim-Olduğunu-Bilirsin-Sen'in adı ne zaman geçse,
içinde bir korku uyanıyordu. Herhalde büyü dünyasına
girmenin yarattığı bir şeydi bu, "Voldemort" yerine "Kim-
Olduğunu-Bilirsin-Sen" demek, o korkuyu biraz olsun
hafifletiyordu sanki.
Ron, "Sen hangi Quidditch takımını tutuyorsun?" diye
sordu.
Harry, "Şey- hiçbirini bilmiyorum ki," demek zorunda
kaldı.
"Ne?" Şaşkınlıktan kalakalmışça Ron. "Gör de bak,
dünyanın en güzel oyunudur-" Sonra dört topla nasıl
oynandığını, yedi oyuncunun neler yaptığını,
kardeşleriyle gittiği unutulmaz maçları, parası olunca ne
tür bir süpürge alacağını anlattı. Tam oyunun
inceliklerine geçmişti ki, kompartımanın kapısı açıldı
yine, ama bu kere gelenler ne kurbağasını yitiren
Neville'di, ne de Hermione Granger'dı.
Üç çocuk girdi içeri, Harry ortadakini hemen tanıdı:
Madam Malkin'in dükkanındaki solgun yüzlü çocuktu bu.
Harry'ye Diagon Yolu'nda gösterdiğinden çok daha fazla
bir ilgiyle bakıyordu.
"Doğru mu?" dedi. "Bütün trende söylüyorlar, Harry
Potter bu kompartımandaymış diye. Demek sensin o?"
"Evet," dedi Harry. Öteki çocuklara bakıyordu. İkisi de iri
yarıydı, son derece kötü kalpliye benziyorlardı. Solgun
yüzlü çocuğun iki yanında, onun korumaları gibi
duruyorlardı.
Harry'nin onlara baktığını gören solgun yüzlü çocuk,
"Sahi, bu Crabbe, bu da Goyle," dedi. "Benim adım da
Malfoy, Draco Malfoy."
Ron hafifçe öksürdü, bu öksürüğün arkasında alay
gizliydi sanki. Draco Malfoy ona baktı.
"Adım pek mi komik? Senin kim olduğunu sormama
gerek yok. Babam bütün Weasley'lerin kızıl saçlı, çilli
olduklarını, yetiştirebileceklerinden çok daha fazla çocuk
yaptıklarını anlatmıştı."
Harry'ye döndü yine.
"Bazı büyücü ailelerin ötekilerden üstün olduğunu
yakında anlayacaksın, Potter. Yanlış kimselerle
arkadaşlık kurmaktan vazgeçersen, yardıma hazırım."
Tokalaşmak için elini uzattı Harry'ye, ama Harry onun
elini sıkmadı.
Soğuk bir sesle, "Neyin doğru, neyin yanlış olduğuna
ben kendim karar verebilirim, sağol," dedi.
Draco Malfoy kıpkırmızı kesilmedi, ama solgun
yanakları hafifçe pembeleşti.
Ağır ağır, "Senin yerinde olsam, ayağımı denk alırdım,
Potter," dedi. “Terbiyeni takınmazsan, sonun annenle
babanın sonuna benzer. Onlar da kendileri için neyin iyi
neyin kötü olduğunu bilmiyorlardı. Weasley'ler gibi
ayaktakımıyla ya da Hagrid gibilerle arkadaşlık edersen,
cezanı çekersin."
Harry'le Ron ayağa kalktılar. Ron'un suratı da saçları
gibi kıpkızıl kesilmişti.
"Sen bir daha söylesene şunu," dedi.
Malfoy, burnunu çekerek, "Ne o, bizimle kavga mı
edeceksin yoksa?" dedi.
"Şimdi çekip gitmezsen, evet," dedi Harry; Crabbe de,
Goyle da, hem kendisinden hem Ron'dan çok daha
iriydi, ama yüreğine bir cesaret gelmişti.
"Ama gitmek istemiyoruz ki, öyle değil mi, çocuklar?
Yemeğimizi yedik bitirdik, burada daha bir sürü yiyecek
var."
Goyle, Ron'un yanındaki Çikolatalı Kurbağa'lara uzandı-
Ron atıldı, ama daha ona elini bile sürmeden Goyle
korkunç bir çığlık attı.
Parmağının ucundan Scabbers sarkıyordu, fare keskin
dişlerini Goyle'un kemiğine kadar batırmıştı- Goyle
uluyarak Scabbers'ı sallayıp dururken, Crabbe ile
Malfoy gerilediler, sonunda parmaktan kurtuldu
Scabbers, havada uçup pencerenin camına çarptı, üç
çocuk da hemen yok oldular. Şekerler arasında başka
fareler olduğunu sanıyorlardı belki, belki de ayak sesleri
duymuşlardı, çünkü bir saniye sonra Hermione Granger
çıkageldi.
Yerlere saçılmış şekerlere, Scabbers'ı kuyruğundan
tutup kaldıran Ron'a bakarak, "Ne oluyor burada?" diye
sordu.
Ron, "Galiba bayılmış," dedi Harry'ye. Scabbers'a daha
yakından baktı. "Hayır -bayılmamış- uykuya dalmış
yine."
Gerçekten de uyuyakalmıştı.
"Malfoy'u daha önce tanıyor muydun?"
Harry, Diagon Yolu'ndaki karşılaşmalarını anlattı.
Ron, esrarengiz bir sesle, "Ailesinden söz edildiğini
duymuştum," dedi. "Kim-Olduğunu-Bilirsin-Sen yok
olduktan sonra bizim safımıza ilk geçen ailelerden
biriymiş. Kendilerine büyü yapıldığını söylemişler.
Babam inanmıyor buna. Malfoy'un babasının Karanlık
Yan'a kendi isteğiyle katıldığını söylüyor." Hermione'ye
döndü. "Bir şeyler yemez miydin?"
"Siz acele edin de cüppelerinizi giymeye bakın, biraz
önce öne gidip makinistle konuştum, pek az yolumuz
kalmış. Siz kavga mı ettiniz yoksa? Daha okula bile
varmadan birbirinize girmişsiniz!"
Ron, suratını asarak, "Biz kavga etmedik, Scabbers etti”
dedi. "Şimdi biz üstümüzü değişirken çıkar mısın?"
Hermione, genizden gelen bir sesle, "Peki," dedi.
"Kendimi buraya attım, çünkü dışarıdakiler çocukça
davranıyorlar, koridorda koşup duruyorlar. Senin de
burnunda leke var, farkında mısın?"
Onun arkasından öfkeyle baktı Ron. Harry pencereden
dışarıya göz attı. Hava kararıyordu. Mosmor bir göğün
altındaki dağları, ormanları görebiliyordu. Tren
gerçekten yavaşlıyor gibiydi.
Ron'la ceketlerini çıkarıp uzun siyah cüppelerini giydiler.
Ron'unki biraz kısaydı, eteğinin altından lastik
ayakkabıları görülebiliyordu.
Trende bir ses yankılandı: "Beş dakika içinde
Hogwarts'ta olacağız. Lütfen eşyalarınızı trende bırakın,
onlar okula ayrıca götürülecektir."
Harry'nin midesi kasıldı heyecandan, Ron'un çilli yüzü
de bembeyaz kesilmişti. Kalan şekerleri ceplerine
doldurup koridordaki kalabalığa katıldılar.
Tren yavaşladı, yavaşladı, sonunda durdu. Herkes
kapılara saldırıp küçük, karanlık bir perona indi. Harry
soğuk gece havasında ürperdi. Tepelerinde bir lambanın
ışığı belirdi ansızın, Harry tanıdık bir ses duydu: "Birinci
sınıflar! Birinci sınıflar buraya! İyisin ya, Harry?"
Bir kafalar denizi üstünde Hagrid'in kocaman, kıllı suratı
belirdi.
"Hadi, peşimden gelin- başka birinci sınıf var mı?
Adımlara dikkat! Birinci sınıflar peşimden gelsin!"
Kaya sendeleye, dik, daracık bir patikada Hagrid'i
izlediler. İki yan da öylesine karanlıktı ki, Harry oralarda
koca ağaçlar olduğunu düşündü. Kimse pek
konuşmuyordu. Boyuna kurbağasını yitiren Neville bir iki
kere burnunu çekti.
Hagrid, omuzunun üstünden, "Bir saniye sonra
Hogwarts'ı ilk defa göreceksiniz," diye seslendi, "hemen
şurayı dönünce."
Bir "Ooooo!" yükseldi çocuklardan.
Dar patika ansızın büyük, siyah bir gölün kıyısına
açılmıştı. Karşı yakadaki yüksek bir dağın tepesinde,
yıldızlı göğün altında, ışıklı pencereleri, bir sürü
kulesiyle dev bir şato vardı.
Kıyıda bekleyen kayıklar filosunu göstererek, "Dörder
kişiden fazla binilmeyecek!" diye seslendi Hagrid.
Harry'le Ron'un kayığına Nevile'le Hermione de bindiler.
Tek başına bir kayığa kurulan Hagrid, "Herkes tamam
mı?" diye bağırdı. "Peki öyleyse- İLERİ!"
Kayıklar filosu, cam kadar düzgün gölün üstünde
kayarak ilerlemeye başladı ansızın. Kimse
konuşmuyordu, herkes tepedeki büyük şatoya
bakıyordu. Şato, yükseldiği yamaca yaklaşıldıkça daha
da büyüyordu sanki.
Baştaki kayıklar yamaca varınca, "Eğin kafalarınızı!"
diye bağırdı Hagrid; herkes kafasını eğdi, kayıklar
yamacın önündeki girişi perdeleyen sarmaşıklar
arasından kaydı. Şatonun altına kadar uzanan karanlık
tünelden geçip bir yeraltı rıhtımına yanaştılar, kayalara,
çakıllara çıktılar.
Onlar karaya ayak basarken kayıkları denetleyen
Hagrid, "Hey, sen! Senin kurbağan mı bu?" dedi.
Neville, ellerini uzatarak, "Trevor!" diye haykırdı
sevinçle. Sonra Hagrid'in lambasını izleyerek kayadaki
bir geçidi tırmandılar, sonunda, şatonun gölgesinde
uzanan düzgün, nemli bir çimenliğe vardılar.
Taş basamakları çıkıp meşeden yapılmış kocaman bir
kapının önünde toplandılar.
"Herkes burada mı? Sen, oradaki, kurbağan yanında
mı?"
Dev yumruğunu kaldırdı Hagrid, şato kapısına üç kere
vurdu.

YEDİNCİ BÖLÜM: SEÇMEN ŞAPKA
Kapı hemen açıldı. Zümrüt yeşili bir cüppe giymiş uzun
boylu, siyah saçlı bir büyücü kadın duruyordu
karşılarında. Çok sert bir yüzü vardı, Harry'nin aklına
gelen ilk şey, bu kadınla ters düşülmemesi gerektiği
oldu.
"Birinci sınıflar, Profesör McGonagall," dedi Hagrid.
"Teşekkür ederim, Hagrid. Bana bırak artık."
Kapıyı ardına kadar açtı. Giriş Salonu öylesine büyüktü
ki, içine Dursley'lerin evi bile sığabilirdi. Taş duvarlar,
Gringotts'ta olduğu gibi, meşalelerle aydınlatılıyordu,
tavan ise görülemeyecek kadar yüksekti, tam
karşılarındaki görkemli mermer merdiven üst katlara
çıkıyordu.
Taş döşeli salonda Profesör McGonagall'ı izlediler.
Harry sağdaki kapının arkasından yüzlerce sesin
oluşturduğu uğultuyu duyabiliyordu -okuldakilerin geri
kalanı oradaydı herhalde- ama Profesör McGonagall
onları salonun yanındaki küçük, boş bir odaya görürdü.
İçeri girip birbirlerine her zamankinden daha çok
sokuldular, çevrelerine baktılar tedirginlikle.
"Hogwarts'a hoşgeldiniz," dedi Profesör McGonagall.
"Ders yılı başlangıcı şöleni biraz sonra başlayacak, ama
Büyük Salon'da yerlerinizi almadan önce seçim
yapılacak, hangi binalara verileceğiniz saptanacak.
Seçim son derece önemli bir törendir, çünkü burada
kaldığınız sürece, binanız Hogwarts'taki aileniz gibi
olacak. Derslere kendi binanızdakilerle gireceksiniz,
kendi binanızın yatakhanesinde uyuyacaksınız, boş
vakitlerinizi binanızın ortak salonunda geçireceksiniz.
"Dört bina var; adları Gryffindor, Hufflepuff, Ravenclaw
ve Slytherin. Her binanın kendi soylu tarihi var, her bina
çok önemli cadılar, büyücüler yetiştirmiştir. Hogwarts'ta
bulunduğunuz sürece yaptığınız iyi işler bina notlarını
yükseltir, kurallara uymamak da bina notlarını düşürür.
Yıl sonunda toplam notu en yüksek olan bina, Bina
Kupası'yla ödüllendirilir, büyük bir onurdur bu. Dilerim
hepiniz kendi binanızın notlarına katkıda bulunursunuz.
"Seçim Töreni biraz sonra bütün öğrencilerin önünde
yapılacak. Bu arada beklerken hepiniz kendinize
çekidüzen verin."
Gözleri bir an Neville'in sol kulağına doğru kaymış
cüppesine, Ron'un kirli burnuna takıldı. Harry saçlarını
düzeltmeye çalıştı tedirginlikle.
"Hazırlıklar tamamlanınca döneceğim," dedi Profesör
McGonagall. "Lütfen sessizce bekleyin."
Odadan ayrıldı. Harry yutkundu.
"Nasıl bir seçim yapıp da bizi binalara ayıracaklar?" diye
sordu Ron'a.
"Bir çeşit sınav herhalde. Fred'e bakılırsa, insanın çok
canı yanıyormuş, ama şaka ediyordur."
Harry'nin yüreği gümbür gümbür atmaya başladı. Sınav
mı? Bütün okulun önünde? Ama hiç büyü bilmiyordu ki
daha- ne yapardı? Daha geldikleri anda böyle bir şey
beklemiyordu. Çevresine bakındı merakla, herkesin
korku içinde olduğunu gördü. Hermione Granger'dan
başka kimsenin pek konuştuğu yoktu, o da öğrendiği
büyüleri hızlı hızlı tekrarlıyor, acaba hangisine sığınsam
diye düşünüyordu. Harry onun söylediklerini işitmemeye
çalışıyordu. Hiç böyle tedirgin olmamıştı, okulda
öğretmeninin peruğunu, artık nasıl becerdiyse, maviye
çevirdiğini yazan raporu eve, Dursley'lere götürdüğü
zaman bile. Gözlerini kapıya dikmişti. Her an Profesör
McGonagall içeri girip onu alınyazısının yazdığı yere
sürükleyebilirdi.
Derken öyle bir şey oldu ki, Harry yarım metre havaya
sıçradı- arkasında duran birkaç kişi çığlık atmıştı.
"Ne oluyor?"
Soluğu kesildi. Çevresindekilerin de. Arka duvardan
yirmi kadar hayalet süzülmüştü odaya. İnci beyazıydı
hepsi, hafifçe saydamdı, birbirleriyle konuşarak, birinci
sınıf öğrencilerine hiç bakmadan, kayarcasına
ilerliyorlardı. Bir konu üzerinde tartışıyor gibiydiler.
İçlerinden şişman bir keşişe benzeyeni, "Bana kalırsa,
bağışla ve unut, ona ikinci bir olanak tanımalıyız-"
diyordu.
"Sevgili Keşiş, Peeves'e yeteri kadar olanak tanımadık
mı? Hepimizin adını kötüye çıkarıyor, üstelik hayalet bile
değil- sahi, siz ne arıyorsunuz burada?"
Daracık pantolonlu, yakalıklı bir hayalet birinci sınıf
öğrencilerini fark etmişti ansızın.
Kimse yanıt vermedi.
Çevrelerinde gülümseyerek dolaşan Şişman Keşiş,
'"Yeni öğrenciler!" dedi. "Anlaşılan seçme-ayırma işlemi
var."
Birkaç kişi sessizce baş salladı.
"Hufflepuff'ta görüşmek umuduyla!" dedi keşiş. "Benim
eski binam orası."
"Size güle güle," dedi tiz bir ses. "Seçme Töreni
başlamak üzere."
Profesör McGonagall dönmüştü. Hayaletler teker teker
süzülerek karşı duvardan geçip yok oldular.
Yeni öğrencilere, "Tek sıra olun," dedi Profesör
McGonagall, "beni izleyin."
Ayakları kurşun gibi ağırlaşmıştı Harry'nin, kırçıl saçlı bir
çocuğun arkasında sıraya girdi, onun arkasında da Ron
yerini aldı, odadan çıktılar, salonun sonundaki çift
kanatlı kapıdan geçip Büyük Salon'a vardılar.
Harry böyle garip, böyle görkemli bir yeri hayal bile
etmemişti. Öteki öğrencilerin oturduğu dört uzun
masanın üstünde havada uçuşan binlerce, binlerce
mum aydınlatıyordu ortalığı. Masalara pırıl pırıl altın
tabaklar, kupalar konulmuştu. Salonun ucunda
öğretmenlerin oturduğu bir başka uzun masa vardı.
Profesör McGonagall birinci sınıf öğrencilerini oraya
götürdü; yeniler, eski öğrencilerin karşısında
sıralandılar; öğretmenler arkalarında kalmıştı. Titrek
mum ışığında kendilerine bakan yüzlerce surat, solgun
fenerlere benziyordu. Öğrencilerin aralarında yer almış
hayaletler, puslu gümüşler gibi parlıyorlardı. Harry,
kendilerine dikilmiş gözlerden kaçınmak için başını
kaldırdı, yıldızlar serpiştirilmiş kadife siyahı bir tavan
gördü. Hermione'nin, "Dışarıdaki gökyüzüne benzemesi
için büyülenmiş. Hogwarts Tarihi'nde okumuştum," diye
fısıldadığını duydu.
Orada bir tavan olduğuna, Büyük Salon'un gökyüzüne
açılmadığına inanmak çok güçtü doğrusu.
Harry başını hemen indirdi; Profesör McGonagall, yeni
öğrencilerin önüne dört ayaklı bir tabure yerleştirdi
sessizce. Taburenin üstüne de sivri uçlu bir büyücü
şapkası koydu. Yamalar içindeydi şapka, eski püsküydü,
son derece kirliydi. Petunia Teyze olsa, onu evin
kapısından içeri sokmazdı.
Belki de içinden tavşan çıkarmamızı isteyecekler, diye
düşündü Harry; buna benzer bir şey yapılacak- salonda
kim varsa gözünü şapkaya dikmişti şimdi, o da dikti.
Birkaç saniye sessizlik oldu. Sonra hafifçe kıpırdadı
şapka. Kenarına yakın bir yerlerdeki yırtık, ağız gibi
açıldı- şapka bir şarkı tutturdu:
Bu şapka, dersiniz, çirkin mi çirkin!
Ama öyle hemen karar vermeyin.
Toz olurum varsa benden güzeli,
Eşsizim kendimi bildim bileli.
Ne kasket dinlerim ne de silindir,
Şampiyonluk kaçmaz, hep bana gelir.
Hogwarts okulunda Seçmen Şapka'yım,
Her gün, her ay, her yıl başka başkayım.
Karşımda şöyle bir ürperin biraz,
Dünyada hiçbir şey gözümden kaçmaz.
Eğer geçirirsen beni başına,
Gideceğin yeri söylerim sana.
Seni Gryffindor'a yollarım belki,
Zamanla olursun aslanın teki,
Yiğittir orada kalan çocuklar,
Hepsinin yüreği, nah, mangal kadar.
Belki de düşersin Hufflepuff'a,
Haksızlığı hemen kaldırıp rafa,
Adalet uğruna savaşıverirsin,
Her yere mutluluk götürmek için.
Ravenclaw kısmetin belki,
Oradakilerin hiç çıkmaz sesi,
Mantıktır onlarca önemli olan,
Öyle kurtulurlar tüm sorunlardan.
Düşersin belki de Slytherin'e sen,
Bir başkadır sanki oraya giden,
Amaçları için neler yapmazlar,
Açıklasam bitmez sabaha kadar.
Giy kafana beni! Çekinme sakın!
Birinci koşul bu: Korkmayacaksın!
Hiç kimseye gelmez kötülük benden,
Şapkalar içinde en uysalıyım ben."
Şarkı sona erince salonda bir alkış koptu. Şapka
eğilerek dört masaya da selam verdi, sonra sessizliğe
gömüldü yine.
Ron, Harry'ye, "Demek şapkayı geçireceğiz başımıza!"
diye fısıldadı. "Fred'i öldüreceğim, ifritlerle güreşmekten
söz ediyordu."
Harry belli belirsiz gülümsedi. Evet, şapkayı giymek bir
büyü yapmaya kalkışmaktan çok daha iyiydi, ama keşke
herkesin gözü önünde giymesek diye düşünüyordu.
Şapka bir sürü soru soracaktı anlaşılan, Harry'nin ise ne
cesareti üstündeydi, ne de hazır cevaplığı. Yüreği
ağzındaydı. Eğer kendisi gibiler için bir bina olsaydı, her
şey ne kadar kolaylaşacaktı.
Profesör McGonagall, elinde uzun bir parşömen
kağıdıyla birkaç adım öne çıktı.
"Adınızı söylediğim zaman şapkayı giyip tabureye
oturacak, hangi binaya ayrıldığınızı öğreneceksiniz,"
dedi. "Abbott, Hannah!"
Sarı at kuyruğu saçlı, pembe yüzlü bir kız çıktı ortaya,
şapkayı kafasına geçirdi. Şapka gözlerine kadar indi.
Kız oturdu. Bir an sessizlik
"HUFFLEPUFF!" diye bağırdı şapka.
Sağdaki masadan bir alkış koptu, Hannah gidip
Hufflepuff masasına oturdu. Harry, Şişman Keşiş
hayaletin kıza neşeyle el salladığını gördü.
"Bones, Susan!"
Şapka, " HUFFLEPUFF!" diye bağırdı yine, Susan da
seğirtip Hannah'ın yanında yerini aldı.
"Boot, Terry!"
"RAVENCLAW!"
Bu kere soldan ikinci masadan bir alkış koptu;
Ravenclaw'dan birkaç kişi ayağa kalkıp, yanlarına gelen
Terry'nin elini sıktı.
"Brocklehurst, Mandy" de Ravenclaw'a katıldı, ama
"Brown, Lavender" yeniler arasında ilk Gryffindor'lu
oldu, en uçtaki sol masa alkıştan inledi; Harry, Ron'un
ikiz kardeşlerinin ıslık çaldıklarını gördü.
Derken "Bulstrode, Millicent" Slytherin'li oldu. Belki
Harry'ye öyle geliyordu, ama Slytherin için anlatılan
onca şeyden sonra, o masadakileri hiç gözü tutmadı.
İçi bulanmaya başlamıştı şimdi. Eski okulundaki spor
derslerinde nasıl takımlara ayrıldıkları geldi aklına. En
son o seçilirdi, kötü oyuncu olduğu için değil, Dudley'ye
yaranmak için- kimse ondan hoşlandığının sanılmasını
istemezdi.
"Finch-Fletchley, Justin!"
"HUFFLEPUFF!"
Harry'nin gözünden kaçmadı, şapka bazen binanın
adını hemen bağırıyor, bazen de karar vermek için
azıcık düşünüyordu. Sırada Harry'nin yanında duran
kırçıl saçlı çocuk, "Finnigan, Seamus", Gryffindor'a
ayrıldığını öğrenmek için taburede tam bir dakika
oturdu.
"Granger, Hermione!"
Hermione koşarcasına gitti tabureye, şapkayı kafasına
telaşla geçirdi.
"GRYFFINDOR!" diye bağırdı şapka. Ron homurdandı.
Korkunç bir düşünce belirdi Harry'nin kafasında. Zaten
insan tedirgin olmaya görsün, kafasına hep korkunç
düşünceler takılır. Ya kendisi hiç seçilmezse ne
olacaktı? Ya uzun süre, çok uzun süre, gözlerine kadar
inen şapkayla orada öyle oturup kalırsa, sonunda
Profesör McGonagall gelip şapkayı çıkarırsa, bir
yanlışlık olduğunu söyler de onu yeniden trene
götürürlerse?
Boyuna kurbağasını yitiren Neville Longbottom, adı
seslenildiğinde, tabureye giderken sendeledi, az kalsın
düşecekti. Şapkanın karar vermesi epey vakit aldı.
Sonunda "GRYFFINDOR" diye bağırınca, Neville
kafasında şapkayla masaya koştu, sonra da kahkahalar
arasında dönüp onu "MacDougal, Morag"a uzattı.
Adı söylenince, hemen ileri atıldı Malfoy, şapkayı daha
kafasına değdirir değdirmez karar açıklandı:
"SLYTHERIN!"
Malfoy, son derece hoşnut, arkadaşları Crabbe ile
Goyle'un yanına gitti.
Pek fazla kişi kalmamıştı şimdi.
"Moon"... "Nott"... "Parkinson"... sonra bir çift ikiz
kızkardeş, “Tatil" ile “Tatil"... sonra "Perks, Sally-Anne"...
derken, sonunda -
"Potter, Harry!"
Harry bir adım atınca, alev hışırtılarını andıran fısıltıların
yükseldiğini duydu salonda.
"Potter mı dedi?"
"Şu ünlü Harry Potter mı?"
Şapka gözlerine inmeden önce Harry'nin son gördüğü
şey, salondakilerin onu dikkatle süzmeleri oldu. Sonra
da şapkanın içindeki karanlığı gördü. Bekledi.
"Hmm," diye incecik bir ses geldi kulağına. "Güç. Çok
güç. Bakıyorum, bayağı gözüpek. Kafa da fena değil.
Yetenek de var, evet, öyle- kendini kanıtlama tutkusu...
bak, bu ilginç... Seni nereye yollasam acaba?"
Harry taburenin kenarlarına sımsıkı yapışıp, "Slytherin
olmasın, Slytherin olmasın," diye düşündü.
İnce ses, " Slytherin olmasın, ha?" dedi. "Emin misin?
Biliyor musun, büyük usta olabilirsin sen, hepsi kafanın
içinde, Slytherin de büyük ustalık yolunda çok şey
kazandırabilir sana - hayır mı? Eh, öyle istiyorsun
madem - GRYFFINDOR!"
Harry, şapkanın son kelimeyi salona doğru bağırdığını
duydu. Şapkayı çıkarıp ağır ağır Gryffindor masasına
yürüdü. Seçildiği, üstelik Slytherin'e gönderilmediği için
öyle rahatlamıştı ki, en büyük alkışı kendisinin aldığını
fark etmedi bile. Sınıf Başkanı Percy ayağa kalkıp elini
sıktı coşkuyla, Weasley ikizleri, "Potter bizde! Potter
bizde!" diye bağırdılar, Harry daha önce gördüğü
yakalıklı hayaletin karşısına oturdu. Hayalet hafifçe
koluna vurdu onun, Harry üstüne bir kova buzlu su
dökülmüş gibi ansızın ürperdi.
Yüce Masa'yı daha iyi görebiliyordu şimdi. Kendisine en
yakın uçta Hagrid oturuyordu, gözleri karşılaşınca
Hagrid baş parmağını yukarı kaldırdı. Harry de
gülümsedi. Orada, Yüce Masa'nın tam ortasında,
kocaman yaldızlı bir koltukta Albus Dumbledore
oturuyordu. Harry, trendeki Çikolatalı Kurbağa kartından
hemen tanıdı onu. Salonda hayaletler kadar ışıl ışıl
parlayan tek şey, Dumbledore'un gümüş rengi
saçlarıydı.
Harry, Çatlak Kazan'daki tedirgin delikanlıyı, Profesör
Quirrell'ı da tanıdı. Kafasındaki kocaman mor sarıkla
pek tuhaf görünüyordu.
Ayrılacak üç kişi kalmıştı sadece. "Turpin, Lisa"
Ravenclaw'a düştü. Sıra Ron'a geldi. Ron'un suratı
yemyeşil olmuştu şimdi. Harry gözlerini sımsıkı yumdu
heyecanla, bir saniye sonra da şapkanın
"GRYFFINDOR!" diye bağırdığını duydu.
Ron, yanındaki iskemleye çökerken, ötekiler gibi Harry
de onu uzun uzun alkışladı.
Harry'nin karşısında oturan Percy Weasley, "Bravo,
Ron, harika!" dedi; bu arada "Zabini, Blaise" de
Slytherin'e seçildi. Profesör McGonagall kâğıdını
katladı, Seçmen şapka'yı alıp çıktı.
Harry önündeki boş altın tabağa baktı. Ne kadar
acıktığını şimdi fark etmişti. Balkabağı poğaçaları
çoktan sindirilip gitmişti.
Albus Dumbledore ayağa kalktı. Kendisini hiçbir şey
bundan daha çok mutlu edemezmiş gibi, kollarını iki
yana açıp öğrencilere gülümsedi.
"Hoşgeldiniz!"
dedi.
"Hogwarts'ta yeni bir yıla hoşgeldiniz! Şölen
başlamadan önce bir şeyler söylemek istiyorum.
Söylüyorum işte: Zırla! Tırla! İncik! Boncuk!”
“Teşekkür ederim!"
Yerine oturdu yine. Herkes çığlıklar atarak alkışladı.
Harry gülsün mü gülmesin mi, bilemiyordu.
Çekinerek, Percy'ye, "Azıcık - deli midir?" diye sordu.
Percy, "Ne delisi?" dedi. "Dâhidir o! Dünyanın en iyi
büyücüsü! Ama orası öyle, hafifçe kafadan çatlaktır.
Patates ister misin, Harry?"
Harry'nin ağzı bir karış açıldı. Önlerindeki tabaklar
yiyeceklerle doluydu şimdi. Sofrada, yemek isteyeceği
hiç bu kadar çok şey görmemişti o güne kadar: Kızarmış
et, kızarmış piliç, pirzola, sosis, sucuk, biftek, haşlanmış
patates, kızarmış patates, cips, mayonez, bezelye,
havuç, salça, ketçap, bir de, her nedense, nane şekeri.
Dursley'ler Harry'yi aç bırakmazlardı doğrusu, ama
Harry de hiçbir zaman canı istediği kadar yemek
yiyemezdi. Neye uzansa Dudley kapardı hemen,
kusacak kadar çok yemiş olsa bile. Harry, nane şekeri
dışında, her şeyden biraz biraz aldı, başladı yemeye.
Hepsi çok lezzetliydi.
Harry'nin bifteğini kesmesine bakan yakalıklı hayalet,
“Pek de güzel görünüyor," dedi üzüntüyle.
"Yoksa sen -?"
"Aşağı yukarı dört yüz yıldır ağzıma lokma koymadım,"
dedi hayalet. "Bir şey yemem gerekmiyor tabii, ama
insan özlüyor. Kendimi tanıtmadım, değil mi? Sir
Nicholas de Mimsy-Porpington hizmetinizdedir.
Gryffindor Kulesi'nin yerleşik hayaleti."
Ron, "Kim olduğunu biliyorum!" dedi ansızın.
"Kardeşlerim anlatmışlardı- sen Neredeyse Kafasız
Nick'sin!"
Hayalet, "Bana Sir Nicholas de Mimsy denilmesi daha
çok hoşuma gider -" diye söze başladı, ama kırçıl saçlı
Seamus Finnigan atıldı.
"Neredeyse Kafasız mı? İnsan nasıl neredeyse kafasız
olur?"
Sir Nicholas'ın bütün keyfi kaçmıştı; bu küçük sohbet
istediği gibi yürümüyordu anlaşılan.
"Böyle olur," dedi tedirginlikle. Sol kulağını tutup çekti.
Kafası yana düşüp sanki menteşeyle tutturulmuş gibi
boynundan sallanmaya başladı. Anlaşılan biri kafasını
uçurmaya kalkmıştı onun, ama kökünden kesememişti.
Neredeyse Kafasız Nick, çocukların şaşkın
bakışlarından hoşlanmışa benziyordu, kafasını yerine
taktı yine, öksürdü, sonra, "Demek sizler de-
Gryffindor'lu oldunuz!" dedi. "Bu yıl şampiyon olmamızı
sağlarsınız belki. Şampiyon olmayalı hiç bu kadar uzun
zaman geçmemişti. Slytherin kupayı altı yıl üst üste
kazandı! Kanlı Baron'un yanına varılmıyor- Slytherin'in
hayaletidir o."
Slytherin masasına baktı Harry, orada korkunç bir
hayaletin oturduğunu gördü; gözleri bomboş bakıyordu
hayaletin, çökük bir yüzü, gümüş rengi kan lekeleriyle
dolu bir cüppesi vardı. Malfoy'un sağına oturmuştu,
Harry, Malfoy'un bundan hoşnut olmadığını görünce
keyiflendi.
Büyük bir ilgiyle, "O kan lekeleri neden olmuş?" diye
sordu Seamus.
Neredeyse Kafasız Nick, tatlı bir sesle, "Hiç sormadım."
dedi.
Herkes yiyebildiği kadar yiyince, yemekler uçup gitti
sanki, tabaklar yine eskisi gibi pırıl pırıl oldu. Bir an
sonra da tatlılar belirdi. İnsanın aklına gelebilecek her
çeşit dondurma, elmalı pasta, meyveli pasta, çikolatalı
pasta, marmelatlı çörek, kek, çilek, jöle, sütlaç...
Harry meyveli pastasını atıştırırken, söz döndü dolaştı,
ailelerine geldi.
"Ben yarı yarıyayım," dedi Seamus. "Babam bir Muggle.
Annem büyücü olduğunu evleninceye kadar
söylememiş ona. Babam bunu öğrenince şok geçirmiş."
Güldüler.
"Ya sen, Neville?" dedi Ron.
"Beni büyükannem büyüttü, kendisi cadıdır," dedi
Neville, "ama ailem uzun süre Muggle olduğumu sandı.
Büyük amcam Algie boyuna beni hazırlıksız yakalayıp
içimdeki büyüyü ortaya çıkarmaya çalışıyordu -bir
keresinde Blackpool rıhtımının ucundan itmişti beni, az
kalsın boğuluyordum- ama sekiz yaşıma kadar bir şey
olmadı. Büyük amcam Algie çaya gelmişti bize, beni üst
kat penceresinden sallandırdı, ayak bileklerimden
bağlayarak, büyük teyzem Enid pasta verince de ipi
bırakıverdi. Yere düşünce zıpladım durdum- top gibi
zıplayarak bahçeyi geçtim, yola çıktım. Hepsinin hoşuna
gitti bu. Büyükannem sevinçten ağlamaya başladı. Hele
ben buraya çağrılınca yüzlerini görecektiniz- belki yeteri
kadar büyü gücüm yoktur diye korkuyorlardı. Büyük
amcam Algie öyle sevindi ki, kurbağamı o satın aldı."
Harry'nin öteki yanında, Percy Weasley ile Hermonie
derslerden söz ediyorlardı ("Keşke derslere hemen
başlasalar, öğrenecek o kadar çok şey var ki, Biçim
Değiştirme özellikle ilgimi çekiyor, bilirsin tabii, bir şeyi
bir başka şeye çevirme, herhalde çok güç bir şey bu-";
"Küçük şeylerle başlarsın, kibritleri nanelere çevirmekle
filan-".
Harry'nin içi ısınmış, uykusu gelmişti, Yüce Masa'ya
baktı yine. Hagrid kupayı başına dikiyordu. Profesör
McGonagall, Profesör Dumbledore'a bir şeyler
anlatıyordu. Profesör Quirrell, o gülünç sarığıyla, yağlı
siyah saçlı, kemer burunlu, soluk tenli bir. öğretmenle
konuşuyordu.
Olanlar birden bire oldu. Kemer burunlu öğretmen,
Ouirrell'ın sarığının ardından Harry'nin gözlerine dikti
gözlerini- Harry'nin alnındaki ize keskin, sıcak bir sancı
saplandı.
"Ahh!" Harry başına götürdü elini.
"Ne oldu?" diye sordu Percy.
"Y-yok bir şey."
Sancı, geldiği gibi bir anda yok oldu. Ama Harry o
bakışın yarattığı duyguyu silkip atamadı- öğretmenin
kendisinden hiç mi hiç hoşlanmadığı duygusuna
kapılmıştı.
Percy'ye, "Profesör Quirrell'la konuşan o öğretmen
kim?" diye sordu.
"Bakıyorum, Quirrell'ı tanımışsın bile. Tedirginliği
boşuna değil, Profesör Snape'le konuşuyor çünkü.
İksirleri öğretir, ama gönülsüzce yapar bu işi- gözü
Quirell’ın işinde, bunu bilmeyen yok. Karanlık Sanatlar
konusunda çok bilgilidir Snape."
Harry, Snape'e baktı bir süre, ama Snape ona bir daha
bakmadı.
Sonunda tatlılar da yok oldu, Profesör Dumbledore
ayağa kalktı yine. Salon sessizliğe gömüldü.
"Öhö - hepimiz yedik içtik, sadece birkaç kelime
daha... Ders yılının başlaması dolayısıyla bazı
söyleyeceklerim var.
"Birinci sınıf öğrencileri, okul alanındaki ormanın
bütün öğrencilere yasak olduğunu unutmasınlar.
Öteki öğrencilerimizden bazılarına da bunu
hatırlatmakta yarar görüyorum."
Dumbledore'un ışıl ışıl gözleri Weasley ikizlerinin
oturduğu yöne çevrildi.
"Hadememiz Mr. Fiich de ders aralarında
koridorlarda büyü yapmanın yasak olduğunu sizlere
hatırlatmamı istedi.
"Ouidditch seçmeleri ders yılının ikinci haftasında
yapılacaktır. Kendi binalarının takımlarında yer
almak isteyenlerin Madam Hooch'a başvurmaları
gerekmektedir. "Son olarak söylemek istediğim bir
şey var. Sağdaki üçüncü kat koridoru, çok büyük
acılar çekerek ölmek istemeyen herkese kapalıdır."
Harry güldü; gülen bir avuç öğrenciden biriydi sadece.
Percy'ye, "Şaka ediyor, değil mi?" diye fısıldadı.
Kaşlarını çatarak, "Hiç de şakaya benzemiyor," dedi
Percy. "Garip doğrusu, çünkü bir yere gitmemizi
yasaklayınca nedenini de söyler genellikle - orman
tehlikeli hayvanlarla dolu, herkes bilir bunu. Hiç olmazsa
bize, sınıf başkanlarına söyleseydi."
"Şimdi yataklarımıza gitmeden okul şarkısını
söyleyelim!"
diye bağırdı Dumbledore. Harry, öteki öğretmenlerin
dudaklarına yerleşmiş gülümsemelerin hiç
değişmediğini fark etti.
Dumbledore, sanki ucundaki bir sineği kovuyormuş gibi,
asasını hafifçe salladı; altın sarısı, uzun bir kurdele
fırladı asadan; kurdele masaların üstünde yükseldi,
yılan gibi kıvrılarak sözcüklere dönüştü.
"Herkes en sevdiği havayı seçsin,"
dedi Dumbledore,
"hadi, başlıyoruz!"
Bütün okul haykırmaya başladı:
Hogwarts, Hogwarts, geldik sana,
Bizi de al kollarına,
Kafamızın içi bomboş,
Söyle, bunun neresi hoş?
Saçlı olsun, saçsız olsun,
Başlarımız bilgi dolsun.
İlginç şeyler öğrenelim,
Gelişelim milim milim.
Yılmadan hep çalışırız,
Büyülere alışırız.
Kırılmasın hiç umutlar,
Gün doğmadan neler doğar.
Şarkıyı herkes değişik zamanlarda bitirdi. Weasley
ikizleri ise şarkıyı bir cenaze marşı havasında uzattıkça
uzatıyordu. Dumbledore son birkaç dizenin söylenişini
asasıyla yönetti, şarkı bitince de en çok alkışlayanlardan
biri o oldu.
Gözlerini silerek,
"Ah, müzik!"
dedi.
"Burada yaptıklarımızın ötesinde bir büyü! Hadi
artık, yatma vakti. Doğru yataklarınıza!"
Birinci sınıf Gryffindor öğrencileri, uğultulu kalabalık
arasından geçerek Percy'yi izlediler, Büyük Salon'dan
çıkıp mermer merdivene yöneldiler. Harry'nin bacakları,
yorgunluktan, tıka basa yemekten, kurşun gibi olmuştu
yine. Öylesine uykusu gelmişti ki, koridorlardan
geçerken, iki yana sıralanmış tablolardaki yüzlerin
kendilerini göstererek fısıldaştıklarını bile fark etmedi;
Percy'yi izlerken, kayan panolar, sarkan halılar
arkasındaki gizli kapılardan geçtiklerini de fark etmedi.
Esneyerek, ayaklarını sürüyerek başka merdivenlerden
çıktılar, Harry daha ne kadar gideceklerini düşünüyordu
ki, ansızın durdular.
Tam önlerinde, havada bir yığın baston uçuşuyordu,
Percy onlara doğru bir adım atınca, bastonlar da
kendilerini Percy'ye fırlatmaya başladılar.
Percy, "Peeves," diye fısıldadı birinci sınıf öğrencilerine.
"Bir hortlak." Sesini yükseltti. "Peeves - göster kendini."
Şişmiş bir balondan çıkan havayı andıran kaba, yüksek
bir ses yanıt verdi.
"Kanlı Baron'a mı gideyim istiyorsun?"
Pıt diye bir ses duyuldu, kapkara, fıldır fıldır gözlü, koca
ağızlı bir adam belirdi; bastonlara yapışmış, havada
bağdaş kurarak oturuyordu.
Alayla kıkırdayarak, "Ooooooo!" dedi. "Bastıbacak
yeniler! Amma eğlenceli!"
Ansızın onlara doğru süzüldü hızla. Hepsi eğildiler.
Percy, "Çekil git, Peeves, yoksa Baron'a söylerim, şaka
etmiyorum!" diye haykırdı.
Peeves dilini çıkardı, sonra bastonları Neville'in kafasına
düşürerek ortadan yok oldu. Zırh tangırtıları arasında
hızla uzaklaştığını anladılar.
Yine yola koyulduklarında, "Peeves'e dikkat edin," dedi
Percy. "Ona söz geçiren tek kişi Kanlı Baron'dur. Bize,
sınıf başkanlarına bile kulak asmaz. İşte geldik."
Koridorun sonunda pembe ipek elbiseli çok şişman bir
kadının portresi asılıydı.
"Parola?" dedi.
"Caput Draconis," dedi Percy, portre öne doğru açıldı,
arkasında, duvarda yuvarlak bir delik belirdi. Sırayla
geçtiler -Nevile'e azıcık el vermek gerekti- kendilerini
Gryffindor Salonu'nda, yumuşacık koltuklarla dolu,
sevimli, yuvarlak bir odada buldular.
Percy kızları yatakhanelerinin kapısına götürdü,
oğlanları da bir başka kapıdan geçirdi. Sonunda,
kıvrılarak .döne döne çıkan bir merdivenin tepesinde -
besbelli, kulelerden birindeydiler şimdi- yataklarını
buldular: dört yanına koyu kırmızı kadifeden perdeler
asılı beş karyola. Eşyaları getirilmişti bile.
Konuşamayacak kadar yorgundular, hemen pijamalarını
giyip yataklarına yattılar.
Ron, perdeler arasından, "Yemek harikaydı, değil mi?"
diye fısıldadı Harry'ye. "Yapma, Scabbers! Çarşafı
kemiriyor."
Harry meyveli pasta yiyip yemediğini soracaktı Ron'a,
ama uykudan gözleri kapanıverdi.
Belki de yemeği fazla kaçırmıştı Harry, çok garip bir düş
gördü. Profesör Quirrell’ın sarığı vardı kafasında; sarık
konuşup duruyordu, hemen Slytherin'e geçmesi
gerektiğini söylüyordu, alın yazısı öyleydi çünkü. Harry,
Slytherin'e gitmek istemediğini söyledi sarığa; sarık
ağırlaştıkça ağırlaştı, onu çekip çıkarmak istedi Harry,
ama sarık gittikçe daralıp kafasını sıkıyor, canını
yakıyordu -sarıkla boğuşurken, Malfoy da karşıdan
gülerek onlara bakıyordu- derken kemer burunlu
öğretmen Snape oluverdi Malfoy, alaycı, soğuk
kahkahaları daha da yükseldi- yemyeşil bir ışık patladı,
Harry kan ter içinde titreyerek uyandı.
Yatağında dönüp uykuya daldı yine; ertesi gün
uyandığında düşü hiç mi hiç hatırlamıyordu.

SEKİZİNCİ BÖLÜM: İKSİR USTASI
"Bak, orada."
"Nerede?"
"Kızıl saçlı, uzun boylu çocuğun yanında."
"Gözlüklü olan mı?"
"Yüzünü gördün mü?"
"İzini gördün mü?"
Harry ertesi gün yatakhanesinden dışarı adım atar
atmaz fısıltılar da başladı. Sınıfların önüne dizilmiş
çocuklar onu görebilmek için ayak parmaklarının
ucunda yükseliyor ya da onunla bir daha karşılaşmak
amacıyla koridorda birkaç adım atıp dönüyordu. Keşke
bunu yapmasalar diye düşünüyordu Harry, çünkü
kafasını sınıfların yolunu bulmaya vermek istiyordu.
Hogwarts'ta yüz kırk iki merdiven vardı: geniş, rahat
merdivenler; daracık, köhne merdivenler; belirli cuma
günleri değişik yerlere çıkan merdivenler; havada bazı
basamakları yok oluveren, düşmemek için atlaya atlaya
çıkılan merdivenler. İncelikle rica etmediğiniz ya da
doğru yerini gıdıklamadığınız zaman açılmayan kapılar
vardı sonra, bir de kapı kılığına girmiş duvarlar Neyin
nerede olduğunu hatırlamak çok güçtü, çünkü her şey
boyuna yer değiştiriyordu. Tablolardaki yüzler birbirlerini
ziyarete gidiyorlardı durmadan; Harry'ye bakılırsa,
zırhlar da bal gibi yürüyebiliyordu.
Hayaletlerin de bir yararı yoktu. Hayaletin teki, açmak
için ter dökülen bir kapıdan süzülüverince insanın içi
nasıl da fena oluyordu. Neredeyse Kafasız Nick yeni
Gryffindor'ları doğru yönlendirmekten mutluluk
duyuyordu, ama insan hortlak Peeves'e çatmaya
görsün, yandı demekti. Kilitli kapılar ardında ya da
oyuncaklı merdivenler başında oyalanmaktan derse
mutlaka gecikirdi. Çöp sepetlerini kafanıza geçirirdi
Peeves, ayağınızın altındaki halıyı çekerdi, tebeşir
fırlatır ya da hiç görünmeden arkanıza geçip burnunuza
yapışır, "TUTTUM MUSLUĞU!" diye bağırırdı.
Peeves'den beteri olabilir mı? Vardı. Hademe Argus
Filch. Harry'le Ron daha ilk sabahlarında ters
düşmüşlerdi onunla. Filch onları bir kapıyı zorlarken
yakalamıştı, şanssızlık bu ya, üçüncü katın
koridorundaki yasak bölgeye açılıyordu kapı. Hademe
yollarını yitirdiklerine inanmamış, okuldan kaçmak
istediklerini sanmıştı; iki çocuğu zindana atmakla tehdit
ediyordu ki, Profesör Quirrell yetişip onları kurtardı.
Mrs. Norris adlı bir kedisi vardı Filch'in; gözleri sahibinin
patlak gözlerine benzeyen, sıska, toprak rengi bir
yaratık. Tek başına koridorları arşınlardı. Onun önünde
azıcık kural dışına çıkar ya da yanlış bir şey yaparsanız
Filch'e koşardı hemen; iki saniye sonra da Filch yıldırım
gibi çıkagelirdi. Okuldaki gizli geçitleri herkesten iyi
biliyordu hademe (belki Weasley ikizleri dışında),
hayaletler gibi pat diye belirirdi. Öğrenciler nefret
ederlerdi ondan, en büyük hayalleri Mrs. Norris'e şöyle
okkalı bir tekme sallamaktı.
Sınıfın yolunu bulabilirsen, dersler de vardı. Harry,
büyünün sadece asa sallayıp birkaç gülünç sözcük
söylemenin çok ötesinde olduğunu kısa sürede anladı.
Her çarşamba gece yarısı teleskoplarıyla göğü
incelemek, değişik yıldızların adlarını, gezegenlerin
hareketlerini öğrenmek zorundaydılar. Haftada üç kere
şatonun arkasındaki seraya gidip Profesör Sprout adlı
tıknaz, kısa boylu bir cadıyla Bitkibilim çalışıyor, garip
bitkileri, mantarları, onların hangi alanlarda
kullanılacağını öğreniyorlardı.
En sıkıcı ders ise tek hayalet öğretmenin geldiği Sihir
Tarihi'ydi. Profesör Binns çok yaşlanmış, öğretmenler
odasındaki şöminenin önünde uykuya dalmış, ertesi
sabah derse gitmek üzere kalkınca da bedeninin
yarısını arkada bırakmıştı. Tekdüze bir mırıltıyla
öğrencilere çeşitli adları, tarihleri yazdırırken Gaddar
Emeric'le Taşyürek Uric'i karıştırıyordu.
Tılsım öğretmeni Profesör Flitwick, öylesine ufak tefekti
ki, masasının önünü görebilmek için bir kitap yığınının
üstüne çıkmak zorunda kalıyordu. İlk derste yoklama
yaparken sıra Harry'nin adına gelince şöyle bir
ciyaklamış, sonra da kayıplara karışıvermişti.
Profesör McGonagall da değişikti. Harry, onun ters
düşülecek bir öğretmen olmadığını düşünmekte
haklıydı. Titizdi, zekiydi, daha ilk ders başlar başlamaz
hemen uyarmıştı onları.
"Biçim Değiştirme, Hogwarts'ta öğreneceğiniz büyülerin
en karmaşığı, en tehlikelisidir," demişti. "Sınıfımda kim
dalga geçerse, pılısını pırtısını toplayıp buradan gider,
bir daha da dönemez. Benden uyarması."
Sonra masasını önce domuza, sonra yine eski haline
çevirmişti. Herkes pek etkilenmişti bundan, bir an önce
kolları sıvamaya heveslenmişti; ama eşyaları
hayvanlara cevirebilme becerisini elde edebilmek için
çok uzun süre gerektiğini kısa zamanda anlamışlardı.
Bir sürü karmaşık not tuttuktan sonra kendilerine birer
kibrit verilmiş, onları iğneye çevirmeleri istenmişti.
Dersin sonunda sadece Hermione Granger bir şeyler
becerebilmişti; Profesör McGonagall, kibritin nasıl
gümüş rengine dönüştüğünü, ucunun nasıl sivrildiğini
bütün sınıfa göstermiş, sonra alışılmadık bir şey
yaparak Hermoine'ye gülümsemişti.
Bütün sınıfın asıl merakla beklediği, Karanlık Sanatlara
Karşı Savunma'ydı, ama Quirrell'ın dersleri panayıra
dönüyordu biraz. Profesör Quirrell'ın ders verdiği
sınıftan sarmısak kokusu eksik olmuyordu, herkes onun
Romanya'da karşılaştığı ve yakında geleceğinden
korktuğu vampirle ilgili olduğunu düşünüyordu bunun -
sarmısak, o vampire karşı alınmış bir önlemdi.
Anlattığına bakılırsa, başındaki sarığı da, kendisini
sırnaşık bir zombiden kurtardığı için, Afrikalı bir prens
armağan etmişti. Böyle bir olayın gerçek olduğuna pek
inanan yoktu. Bir keresinde, Seamus Finnigan, zombiyle
nasıl savaştığını sorunca, Quirrell pespembe kesilmiş,
hemen havadan söz etmeye koyulmuştu. Bir keresinde
de sarıktan tuhaf bir koku yayıldığını fark etmişlerdi,
Weasley ikizleri sarığın içinin de sarımsak dolu
olduğunu, Quirrell'ın da böylece, nereye giderse gitsin,
vampirden korunduğunu ileri sürmüşlerdi.
Harry derslerde ötekilerden pek geri kalmadığını
anlayınca rahatladı. Muggle ailelerden kendisi gibi bir
sürü çocuk gelmişti, yine kendisi gibi, hiçbirinin
büyücülerden haberi olmamıştı. Öğrenecek o kadar çok
şey vardı ki, Ron'un daha önce çalıştıkları bile pek işe
yaramıyordu.
Cuma, Harry'le Ron için önemli bir gündü. Sonunda,
kahvaltı etmek için Büyük Salon'a yollarını bir kere bile
yitirmeden inmeyi başardılar.
Harry, yulaf ezmesine şeker koyarken, "Bugün ne var?"
diye sordu Ron'a.
"Slytherin'lerle Ortak İksir," dedi Ron. "Snape,
Slytherin'lerin müdürü. Hep onları kollarmış- göreceğiz
bakalım, doğru mu?"
"McGonagall da bizi kollasaydı keşke," dedi Harry.
Profesör McGonagall da Gryffindor'ların müdürüydü,
ama bir gün önce onlara bir sürü ev ödevi vermekten
kaçınmamıştı.
O sırada posta geldi. Harry artık alışmıştı buna, ama ilk
günün sabahı kahvaltı sırasında Büyük Salon'a yüz
kadar baykuş birden bire akın edince pek şaşırmıştı.
Baykuşlar sahiplerini görünceye kadar masaların
üstünde dört dönmüşler, sonra da mektupları, paketleri
onların kucaklarına bırakmışlardı.
Hedwig o güne kadar hiçbir şey getirmemişti Harry'ye.
Bazen omzuna konup hafifçe kulağını gagalardı onun,
okuldaki öteki baykuşlarla birlikte uyuduğu
baykuşhaneye girmeden önce de azıcık kızarmış ekmek
kemirirdi. Ama o sabah marmelatla şeker kâsesi arasına
pike yapıp Harry'nin tabağına bir mektup bıraktı. Harry
mektubu hemen açtı.
“Sevgili Harry”
deniliyordu kargacık burgacık bir yazıyla.
Cuma günleri öğleden sonra izinli olduğunu
biliyorum, saat üç sularında çay içmeye gelebilir
misin? İlk haftanın nasıl geçtiğini öğrenmek için can
atıyorum. Hedwig'le bir yanıt yolla.
Hagrid
Harry, Ron'un tüy kalemini ödünç alıp mektubun
arkasına
"Evet, teşekkürler, görüşürüz."
yazdı, yanıtını Hedwig'le yolladı.
Harry iyi ki o gün Hagrid'e çay içmeye gidecekti, çünkü
İksir dersi o güne kadar başına gelen en berbat şey
oldu.
Ders yılı başlarken verilen şölende Harry, Profesör
Snape'in kendinden pek hoşlanmadığını sezinlemişti. İlk
İksir dersi sona erdiği zaman yanılmış olduğunu anladı.
Snape, Harry'den hoşlanmıyor değildi- ondan nefret
ediyordu.
İksir dersleri aşağıdaki zindanlardan birinde yapılıyordu.
Burası yukarıdan, şatonun üst katlarından daha
soğuktu; duvarlar boyunca sıralanmış cam
kavanozlarda yüzen hayvan ölüleri olmasaydı bile,
insanın tüylerini ürpertirdi.
Snape de Flitwick gibi, yoklama yaparak başladı derse,
yine Flitwick gibi, sıra Harry'nin adına gelince durdu.
"Haa, evet," dedi yumuşak bir sesle, "Harry Potter. Yeni
- yıldızımız."
Draco Malfoy'la arkadaşları Crabbe ve Goyle, ağızlarını
elleriyle kapayıp kıkırdadılar. Snape yoklamayı bitirdi,
başını kaldırıp sınıfa baktı. Gözleri Hagrid'in gözleri gibi
siyahtı, ama o sıcaklıktan yoksundu. Soğuk, boş
gözlerdi bunlar, insanın aklına karanlık tünelleri
getiriyorlardı.
"Bilimin püf noktalarını ve iksir yapma sanatını
öğrenmek için buradasınız," diye söze başladı Snape.
Fısıldarcasına konuşuyordu, ama her sözcüğü
anlıyorlardı- Snape de, Profesör McGonagall gibi,
kendini hiç zorlamadan sınıfı sessiz tutma hünerine
sahipti. "Burada öyle saçma sapan asa sallamak
olmadığı için, çoğunuz bütün bunların büyüyle ilgisi
olmadığını sanacaksınız. Buğular saçarak usul usul
fokurdayan kazanın güzelliğini, beyni büyüleyerek,
duyguları tutsak ederek insan damarlarından süzülen
sıvıların ince gücünü anlamanızı beklemiyorum... Size
ünü şişelemeyi, zaferi imbiklemeyi, ölümü bile
durdurmayı öğretebilirim- tabii karşıma öğrenci diye
geçen o mankafalardan değilseniz."
Bu küçük söylevi uzun bir sessizlik izledi. Harry'le Ron
kaşlarını kaldırarak bakıştılar. Hermione Granger
iskemlesinin ucuna ilişmişti, mankafa olmadığını bir an
önce kanıtlamak istiyordu sanki.
Snape, "Potter!" dedi ansızın. "Öğütülmüş çirişotu
kökünü pelinotu demine eklersem ne elde ederim?"
“Öğütülmüş ne kökünü neyin demine?” Harry bir göz attı
Ron'a, o da kendisi kadar şaşkın görünüyordu;
Hermione hızla el kaldırdı.
"Bilmiyorum, efendim," dedi Harry.
Snape alayla dudak büktü.
"Çık, çık - demek ünlü olmak yetmiyor."
Hermione'nin eline aldırmadı bile.
"Bir daha deneyelim, Potter, bezir getirmeni istesem
nereye bakarsın?"
Hermione, yerinden kalkmadan, elini havaya kaldırdı
yine, ama bezirin ne olduğu konusunda Harry'nin en
ufak fikri yoktu. Gülmekten kırılan Malfoy'a, Crabbe'ye,
Goyle'a bakmamaya çalıştı.
"Bilmiyorum, efendim."
"Buraya gelmeden hiç kitap okumadın ha, Potter?"
Harry o soğuk gözlere dimdik bakmayı sürdürmeye
zorladı kendini. Dursley'lerde kitaplarını karıştırmıştı
biraz, ama Snape, Bin Bir Büyülü Ot ve Mantar'daki her
şeyi hatırlamasını nasıl bekleyebilirdi ondan?
Snape, Hermione'nin sallanıp duran eline hâlâ
aldırmıyordu.
"Düğünçiçeğiyle küpeküpe arasındaki fark nedir,
Potter?"
Hermione dayanamadı artık, ayağa fırladı, eli neredeyse
tavana değecekti.
Harry, "Bilmiyorum," dedi usulca. "Ama galiba Hermione
biliyor, neden ona sormuyorsunuz?"
Gülenler oldu. Harry'nin gözü Seamus'a ilişti. Seamus
göz kırptı. Ama Snape pek keyiflenmişe benzemiyordu.
"Otur!" diye bağırdı Hermione'ye. "Öğren diye
söylüyorum, Potter, çirişotuyla pelinotunu karıştırırsan,
Yaşayan Ölüm İçkisi denilen güçlü bir uyku iksiri elde
edersin. Bezir keçilerin karnından çıkarılır, panzehir
olarak kullanılır. Düğunçiçeğiyle küpeküpeye gelince,
ikisi de aynıdır, bir adı da kurtboğandır. Eee? Niye
yazmıyorsunuz bunları?"
Herkes tüy kalemlere, parşömenlere saldırdı hemen. O
gürültü arasında, "Potter," dedi Snape, "küstahlığın için
Gryffindor'dan bir puan silinecek."
İksir dersi boyunca işler Gryffindor'lar için pek yolunda
gitmedi. Snape ikişer ikişer ayırdı onları, çıbanlara karşı
basit bir iksir hazırlamalarını istedi. Uzun siyah
cüppesiyle aralarında dolaşıyor, kurutulmuş ısırgan
otlarını, ezilmiş yılan dillerini tartmalarına bakıyor, pek
sevdiği anlaşılan Malfoy dışında herkesi azarlıyordu.
Tam Malfoy'un boynuzlu sümüklüböcekleri ne güzel
haşladığını anlatıyordu ki, zindanı yemyeşil bir asit
dumanıyla korkunç bir tıslama doldurdu. Neville, artık
nasıl becerdiyse, Seamus'un kazanını eriterek eğri
büğrü bir yumak haline getirmişti; hazırladıkları iksir, taş
döşemede akıp gidiyor, herkesin ayakkabısında delikler
açıyordu Herkes bir anda taburelerinin üstüne fırladı,
kazan devrilince her yanı iksire bulanmış Neville, kızgın
kırmızı sıvı kollarını bacaklarını dağlarken, acıyla inledi.
Snape, yerlere saçılmış iksiri asasının bir hareketiyle
yok ederken, "Sersem çocuk!" diye homurdandı. "Kirpi
dikenlerini kazanı ateşten indirmeden önce attın
herhalde!"
Neville düpedüz uluyordu. Şimdi, kızgın damlalar
burnuna doğru ilerlemeye başlamıştı.
Snape, "Onu hastane kanadına götür," diye buyurdu
Seamus'a. Sonra Nevılle'in yanı başında çalışmakta
olan Harry'le Ron'a döndü.
"Sen -Potter- kirpi dikeni konulmayacağını niye
söylemedin ona? O bir yanlış yaparsa sen de sivrilirim
sandın, değil mi? Gryffindor'dan bir puan daha
siliyorum."
Bu öylesine büyük bir haksızlıktı ki, Harry yanıt vermek
için ağzını açtı, ama Ron kazanlarının arkasından bir
tekme salladı ona.
“Tut kendini," diye fısıldadı. "Söylediklerine göre, Snape
çok acımasız olabilirmiş."
Bir saat sonra zindandan dışarı açılan basamakları
tırmanırken, Harry'nin kafası karmakarışık olmuştu,
bütün keyfi de kaçmıştı. Daha ilk hafta Gryffindor'un iki
puanının silinmesine neden olmuştu- Snape neden bu
kadar nefret ediyordu kendisinden?
"Neşelen," dedi Ron. "Snape, Fred'le George'un da
notlarını kırıyor boyuna. Ben de seninle gelip Hagrid'le
tanışabilir miyim?"
Üçe beş kala şatodan çıkıp bahçeyi geçtiler. Hagrid
Yasak Orman'ın hemen kenarındaki küçük bir ahşap
evde oturuyordu. Kapının önüne bir arbaletle (Bir sap
üstüne oturtulmuş ahşap ya da metal yaydan, zemberek
yardımıyla ok fırlatan silah) bir çift lastik çizme
konulmuştu.
Harry kapıyı çalınca, içeriden çılgıncasına bir tırmalama
sesi, birkaç da havlama geldi. Hagrid'in sesi gürledi
sonra: "Geri, Fang, geri çekil."
Kapı aralığından Hagrid'in kocaman kıllı yüzü belirdi.
"Bir dakika," dedi Hagrid. "Çekil, Fang."
Simsiyah dev bir zağarı tasmasından tutmaya
çabalayarak çocukları içeri aldı.
Sadece bir tek oda vardı evde. Tavandan jambonlar,
sülünler sarkıyordu, ocakta bakır bir ibrik kaynıyordu,
köşedeki kocaman yatak yamalardan oluşturulmuş bir
yorganla örtülüydü.
"Öyle yabancı gibi durmayın," dedi Hagrid, köpeği
bıraktı; Fang hemen gidip Ron'un kulaklarını yalamaya
başladı. O da, tıpkı Hagrid gibi, göründüğü kadar
korkunç değildi anlaşılan.
Hagrid, koca bir çaydanlığa kaynar su boşaltıp bir
tabağa kurabiye koyarken, "Bu, Ron," dedi Harry.
Hagrid, Ron'un çillerine bir göz atarak, "Bir Weasley
daha," dedi. "Ömrümün yarısını senin ikizleri Orman'dan
kovalamakla geçirdim."
Taş gibi kurabiyeler dişlerini kıracaktı az kalsın, ama
Harry de Ron da onları pek sevmiş gibi yaptılar, bu
arada ilk derslerinden söz ettiler. Fang kafasını Harry'nin
dizine dayadı, bütün cüppesini salyasıyla sırılsıklam etti.
Hagrid'in Filch'ten "bunak herif" diye söz etmesi
Harry'nin de, Ron'un da pek hoşuna gitti.
"Mrs. Norris denen o kediye gelince, bir gün Fang'in
karşısına çıkaracağım onu. Biliyor musunuz, ne zaman
okula gitsem hep peşime takılır. Bir türlü
kurtulamıyorum- Filch alıştırmış bir kere."
Harry, Snape'in dersini anlattı Hagrid'e. Hagrid de, Ron
gibi, hiç kafasını takmamasını, Snape'in zaten
öğrencilerini hiç sevmediğini söyledi.
"Ama benden nefret ediyor sanki."
"Saçma!" dedi Hagrid. "Niye etsin?"
Ama bunu söylerken gözlerini kaçırdığından kuşkulandı
Harry.
Hagrid, "Kardeşin Charlie nasıl?" diye sordu Ron'a.
"Onu pek severdim, hayvanlarla arası bayağı iyiydi."
Harry, Hagrid'in bilerek mi konuyu değiştirdiğini
düşündü. Ron, Charlie'nin ejderhalarla serüvenlerini
anlatırken, Harry masada çaydanlık tutacağının altında
gördüğü bir kâğıdı çekip aldı. Gelecek Postası'ndan
kesilmiş bir gazete parçasıydı bu:
GRINGOTTS SOYGUNUNDAN SON HABER
Araştırmalar, 31 Temmuz'da gerçekleştirilen
Gringotts soygununun, kimlikleri belirlenemeyen
Karanlık büyücüler ya da cadılar tarafından
yapıldığını göstermektedir.
Gringotts cincüceleri, bugün yaptıkları açıklamada
hiçbir şey çalınmadığını ileri sürmüşlerdir. Söz
konusu kasanın aynı gün daha erken saatlerde zaten
boşaltıldığı belirtilmiştir.
Bugün öğleden sonra, Gringolts cincücelerin
sözcüsü, "Kasanın içinde ne olduğunu söylemek
niyetinde değiliz. Bu yüzden, burnunuzu bu işe
sokmamanız kendi çıkarınız açısından iyi olur."
demişti.
Harry, Ron'un trende kendisine Gringotts soygunundan
söz ettiğini hatırladı, ama tarihi söylememişti.
"Hagrid!" dedi. "Gringotts soygunu benim doğum
günümde yapılmış! Belki de biz tam oradayken
soymuşlardır!"
Kuşkuya yer yoktu artık, Hagrid gözlerini Harry'nin
gözlerinden kesinlikle kaçırıyordu şimdi. Homurdanarak
bir kurabiye daha uzattı Hagrid. Harry haberi bir daha
okudu. Söz konusu kasanın aynı gün daha erken
saatlerde zaten boşaltıldığı belirtilmiştir. Hagrid yedi yüz
on üç numaralı kasayı boşaltmıştı, eğer boşaltma
denirse buna - küçücük bir paket almıştı, o kadar. Acaba
hırsızlar o paketi mi arıyorlardı?
Harry'le Ron akşam yemeği için şatoya dönerlerken
cepleri taş gibi kurabiyelerle doluydu, onları almamak
gibi bir kabalık etmemişlerdi. Harry, o zamana kadar
hiçbir dersin kafasını Hagrid'e çay ziyareti kadar
oyalamadığını düşündü. Hagrid o paketi tam zamanında
mı almıştı acaba? Paket neredeydi şimdi? Hagrid,
Snape hakkında bir şeyler biliyor da, Harry'ye
söylemekten mi kaçınıyordu?

DOKUZUNCU BÖLÜM: GECE YARISI
DÜELLOSU
Harry, Dudley'den daha çok nefret edeceği biriyle
karşılaşacağını hiç sanmazdı, ama bu, Draco Malfoy'u
tanımadan önceydi. Birinci sınıf Gryffindor'lar sadece
İksir dersine giriyorlardı Slytherin'lerle, bu yüzden
Malfoy'a pek aldırdıkları yoktu. Daha doğrusu,
Gryffindor Salonu'na bir yazı asılmadan önce. Yazıyı
okuyunca homurdanmaya başladılar. Perşembe günü
uçma dersleri başlıyordu - Gryffindor'larla Slytherin'ler
birlikte çalışacaklardı.
Harry, "Tamam," dedi sıkıntıyla. "Bir bu eksikti. Şimdi
Malfoy'un önünde süpürgeye binip kendimi rezil
edeceğim."
Uçmayı her şeyden çok istiyor, dört gözle derslerin
başlamasını bekliyordu.
Ron, mantığını konuşturdu: "Rezil olup olmayacağını
bilemezsin ki. Malfoy'un böbürlendiğini ben de duydum,
Quidditch'te onun üstüne yokmuş. Bana sorarsan,
düpedüz palavra."
Malfoy uçma konusunda gerçekten de susmak
bilmiyordu. Yüksek sesle, birinci sınıf öğrencilerinin
Quidditch takımlarına alınmadıklarından yakınıyor,
helikopterli Muggle'lardan son anda nasıl kurtulduğuna
dair uyduruk masallar anlatarak böbürleniyordu. Tek
başına değildi bu konuda. Seamus Finnigan, anlattığına
bakılırsa, çocukluğunu kırlarda, bir süpürge üstünde
uçarak geçirmişti. Ron bile, kendini dinleyen çıkarsa,
Charlie'nin eski süpürgesiyle bir planöre çarpmaktan
son anda nasıl sıyırdığını anlatıyordu. Büyücü ailelerden
gelenlerin hepsi Quidditch'ten söz ediyordu boyuna.
Ron, kendileriyle aynı yatakhanede kalan Dean
Thomas'la futbol konusunda tartışmıştı bir ara. Ron, tek
topla oynanan, üstelik kimsenin uçmasına izin
verilmeyen bir oyunun nasıl heyecanlı olabileceğine akıl
erdiremiyordu. Harry bir keresinde Ron'u, Dean'in West
Ham futbol takımı posterini dürtükleyerek oyuncuları
hareket ettirmeye çalışırken yakalamıştı.
Neville hiç süpürgeye binmemişti ömründe.
Büyükannesi onu süpürgenin yanına bile
yaklaştırmamıştı. Harry'ye bakılırsa, akıllılık etmişti
kadın, Neville yerde iki ayağının üstünde dururken bile
inanılmaz derecede sakardı.
Hermione Granger da uçmaktan Neville kadar
korkuyordu. Kitaplardan ezberlenecek bir şey değildi bugerçi
bunu denememiş değildi. Perşembe sabahı
kahvaltıda, kitaplıktan aldığı Çağlar Boyunca
Quidditch'teki uçmakla ilgili püf noktalarını tek tek
sayarak herkesin canına okumuştu. Sadece Neville,
ilerde süpürgeden düşmemek için kulaklarını dört
açmıştı, ama ötekiler Hermione'nin söylevinin postanın
gelişiyle kesilmesine bayağı sevinmişlerdi.
Hagrid'in notundan beri hiç mektup almamıştı Harry, bu
da Malfoy'un gözünden kaçmamıştı. Malfoy'un
puhukuşu hep şeker kutuları getiriyordu evinden, o da
kutuları Slytherin masasında kurum kurum kurularak
açıyordu.
Neville'in peçelibaykuşu ona küçük bir paket getirdi
büyükannesinden. Neville heyecanla açtı paketi, içinden
çıkan büyük bir misket iriliğindeki cam küreyi gösterdi
arkadaşlarına, küre beyaz dumanla doluydu sanki.
"Buna hatırlatmaca denir," diye açıkladı. "Büyükannem
her şeyi unuttuğumu bilir. Bu küre, yapmayı unuttuğun
bir şey varsa sana hemen hatırlatır. Bakın, şöyle sımsıkı
tutacaksınız, eğer kızarırsa- ah.." Süklüm püklüm
oluverdi birdenbire, çünkü hatırlatmaca kıpkızıl
kesilmişti. "...unuttuğunuz bir şey var demektir..."
Neville ne unuttuğunu hatırlamaya çalışırken, Gryffindor
masasının yanından geçen Draco Malfoy, elinden
hatırlatmacayı kapıverdi.
Harry'le Ron ayağa fırladılar. Malfoy'la kavga etmek için
bahane anyorlardı zaten, ama sorunları fark etmekte
öteki öğretmenlerden çok daha usta olan Profesör
McGonagall yanlarında bitiverdi.
"Ne oluyor?"
"Malfoy hatırlatmacamı aldı, Profesör."
Malfoy, kaşlarını çatarak hatırlatmacayı masaya bıraktı
hemen.
"Sadece bakıyordum," dedi; arkasında Crabbe ile
Goyle, oradan uzaklaştı.
O gün öğleden sonra üç buçukta Harry, Ron ve öteki
Gryffindor'lar ilk uçma dersi için merdivenlerden koşarak
inip bahçeye çıktılar. Açık, esintili bir gündü, yemyeşil
yamaçtan düz alana inerken ayaklarının altındaki
çimenler hışırdıyordu, karşı yandaki Yasak Orman'ın
ağaçları uzakta kara gölgeler içinde ağır ağır
sallanıyordu.
Slytherin'ler gelmişlerdi bile, yirmi tane saplı süpürge
düzenli bir biçimde yere sıralanmıştı. Harry daha önce
Fred'le George Weasley'nin okul süpürgelerinden
yakındıklarını duymuştu, söylediklerine bakılırsa, çok
havalanırsan bazıları titremeye başlıyor, bazıları da
hafifçe sola çekiyormuş.
Öğretmenleri Madam Hooch da geldi. Kısacık kır
saçları, atmaca gibi sarı gözleri vardı.
"Ne bekliyorsunuz öyle?" diye haykırdı. "Herkes bir
süpürgenin yanına geçsin. Hadi, çabuk olsanıza!"
Harry süpürgesine bir göz attı. Pek eskiydi doğrusu,
ucundaki süpürge çalıları aynı yöne uzanmıyor da
değişik yönlere fışkırıyordu sanki.
Madam Hooch önlerine geçip, "Sağ ellerinizi
süpürgelerinizin üstüne uzatın, 'Yukarı!' diye bağırın,"
dedi.
"YUKARI!" diye bağırdı herkes.
Harry'nin süpürgesi hemen fırlayıp eline yapıştı onun,
ama bütün süpürgeler beceremedi bunu. Hermione
Granger'ın süpürgesi yerlerde yuvarlanıyordu,
Neville'inki ise kılını bile kıpırdatmamıştı. Harry, belki
süpürgeler de, atlar gibi, insanın korkup korkmadığını
anlıyor diye düşündü; Neville'in sesi titremişti bağırırken,
yerde, ayaklarının üstünde durmak istediği apaçık
ortadaydı.
Madam Hooch, ucundan kayıp düşmeden süpürgelere
nasıl oturulacağını gösterdi, bir yukarı bir aşağı
dolaşarak saplara nasıl tutunduklarını inceledi,
yanlışlarını düzeltti. Malfoy'a bu işi tepeden tırnağa
yanlış yaptığını söyleyince, Harry'le Ron pek
keyiflendiler.
Madam Hooch, "Şimdi, düdük çaldığımda, ayaklarınızı
yere vurup havalanacaksınız," dedi. "Süpürgelerinizi düz
tutun, bir metre kadar yükselin, sonra uçlarını hafifçe
öne eğerek aşağı inin. Düdük çalınca - bir - iki -"
Ama heyecandan zangır zangır titreyen Neville, yerde
kalmanın da korkusuyla, Madam Hooch daha düdüğünü
dudaklarına götürmeden, ayaklarını yere pat diye vurup
havalanıverdi.
"Gel buraya, çocuk!" diye bağırdı Madam Hooch, ama
Neville patlayan şişe mantarı gibi yükseliyordu - dört
metre - yedi metre. Harry onun korkudan bembeyaz
kesilmiş yüzünü, kendisinden gittikçe uzaklaşan yere
bakışını görebiliyordu; Neville birkaç kere yutkundu,
süpürgenin kenarından kaydı, sonra da -
KÜÜT - çimenlere yüzükoyun çuval gibi yığılıverdi
Neville. Süpürgesi yükseldikçe yükseliyordu, birdenbire
Yasak Orman'a yöneldi, oraya doğru sürüklenerek
gözden yok oldu.
Madam Hooch, Neville'in üstüne eğildi, onun da beti
benzi atmıştı.
Harry, onun, "Bileği kırılmış," diye mırıldandığını duydu.
"Hadi, çocuk- bir şeyin yok, kalk ayağa."
Öteki öğrencilere döndü.
"Ben bu çocuğu hastane kanadına götürüyorum, kimse
yerinden kımıldamasın! Süpürgelere dokunmayın,
yoksa Hogwarts'tan sepetlenir, Quidditch'i de
düşünüzde görürsünüz. Gel yavrum."
Kolunu Neville'in omzuna doladı. Neville, yanaklarından
yaşlar süzülerek, eli bileğinde, Madam Hooch'la
uzaklaştı. Onlar uzaklaşır uzaklaşmaz da Malfoy
kahkahayı bastı.
"Salak şişkonun suratını gördünüz mü?"
Öteki Slytherin'ler de gülmeye başladılar.
"Kapa çeneni, Malfoy!" dedi Parvati Patil.
SIytherin'li bir kız, karakuru suratlı Pansy Parkinson,
"Longbottom'dan yanasın, ha?" dedi. "Şişko ödleklerden
hoşlanacağın da hiç aklıma gelmezdi, Parvati."
Malfoy, ileri atılıp yerden bir şey alarak, "Bakın!" dedi.
"Longbottom'ın büyükannesinin yolladığı o saçmasapan
şey!"
Güneşte parıldayan hatırlatmacayı havaya kaldırdı.
Harry, "Ver onu, Malfoy," dedi usulca. Herkes ne
olacağını görmek için konuşmayı kesti.
Malfoy pis pis gülümsedi.
"Bir yere bırakayım da, Longbottom sonra gelip alsın -
nereye bıraksam- bir ağacın tepesine mi bıraksam?"
"Ver şunu!" diye bağırdı Harry, ama Malfoy süpürgesine
atlayıp havalanmıştı bile. Yalan söylememişti demek,
bayağı uçabiliyordu- bir meşenin en üst dallarına kadar
yükseldi, "Gel de al bakalım, Potter!" diye seslendi.
Harry süpürgesine yapıştı.
"Hayır!" diye haykırdı Hermione Granger. "Madam
Hooch kımıldamayın dedi- hepimizin başını derde
sokacaksın."
Harry aldırmadı ona. Kanı beynine çıkmıştı. Süpürgeye
binip ayaklarını hızla yere vurdu, vurur vurmaz da
havalandı; saçları, cüppesi dalgalanırken, hiç kimse
öğretmeden de uçabildiğini anladı, inanılmaz bir sevinç
duydu - kolay bir şeydi bu, harikaydı. Süpürgesinin
başını birazcık yukarı kaldırınca daha yükseklere çıktı;
aşağıda kızların korkuyla bağırdıklarını duydu, Ron da
hayranlıkla çığlıklar atıyordu.
Harry, havada Malfoy'la yüz yüze gelebilmek için
süpürgesini yana çevirdi hızla. Malfoy şaşkınlıktan
donakalmıştı sanki.
"Ver şunu," diye seslendi Harry, "yoksa o süpürgeden
atarım seni!"
"Yok canım?" dedi Malfoy, sırıtmaya çalışıyordu, ama
pek de tedirgin görünüyordu.
Artık nereden içine doğduysa, Harry ne yapması
gerektiğini hemen kavradı, iki eliyle süpürgenin
sopasına yapışıp cirit gibi fırladı Malfoy'un üstüne.
Malfoy tam zamanında yana çekilerek kurtuldu; Harry
hızla dönüp süpürgeyi dizginledi. Aşağıdan birkaç
kişinin alkışları geliyordu.
Harry, "Burada ne Crabbe kurtarabilir seni, ne de
Goyle," diye bağırdı.
Galiba Malfoy da aynı şeyi düşünüyordu.
"Tut tutabilirsen!" diye bağırdı, cam küreyi havaya
fırlatıp yere süzüldü.
Harry, filmlerdeki ağır çekimlerde olduğu gibi, kürenin
havalandığını, sonra düşmeye başladığını gördü. Öne
eğilip süpürgesinin başını indirdi -pike yaparak
alçalıyordu şimdi, sanki küreyle yarışıyordukulaklarında
rüzgârın sesiyle aşağıda kendisini
seyredenlerin çığlıkları çınlıyordu -elini uzattı- yere bir
adım kala yakaladı küreyi, süpürgesini tam zamanında
düzeltti, avucunda hatırlatmacayla çimenlere yumuşacık
bir iniş yaptı.
"HARRY POTTER!"
Yere inerken duyduğu korku, bunun yanında hiç kalırdı
şimdi. Profesör McGonagall koşarak geliyordu. Harry
titreyerek ayağa kalktı.
"Daha önce- Hogwarts'ta hiç böyle bir şey-"
Şaşkınlıktan sanki dili tutulmuştu Profesör
McGonagall'ın, gözlüğü öfkeyle parlıyordu. "- nasıl
yaparsın bunu - boynun kırılabilirdi -"
"Suç onda değil, Profesör -"
"Siz susun, Miss Patil -"
"Ama Malfoy -"
"Yeter, Mr. Weasley. Potter, gel benimle."
Harry oradan ayrılırken Malfoy'un, Crabbe'nin, Goyle'un
zaferle ışıyan yüzlerini gördü; Profesör McGonagall'ın
peşine takılıp şatoya yürüdü. Okuldan kovulacağından
adı gibi emindi. Kendini savunmak için bir şeyler
söylemek istiyordu, ama sesi yok olmuştu sanki.
Profesör McGonagall Harry'ye bakmadan hızlı hızlı
yürüyordu, Harry ona yetişebilmek için koşar adım
gidiyordu. Olanlar olmuştu. İki hafta bile dayanamamıştı.
On dakika sonra eşyalarını topluyor olacaktı. Kapıda
belirdiği zaman Dursley'ler ne diyeceklerdi acaba?
Şatonun önündeki merdiveni, sonra da içerideki mermer
basamakları çıktılar; Profesör McGonagall hâlâ ağzını
bile açmamıştı. Harry arkasından süklüm püklüm
koşarken kapıları açtı, koridorları arşınladı. Belki de
Dumbledore'a götürüyordu onu. Hagrid'i düşündü Harry;
o da okuldan kovulmuş, ama bekçi olarak kalmasına
izin verilmişti. Belki de yardımcısı olurdu Hagrid'in. Bunu
düşününce yüreği burkuldu, Ron'la ötekiler büyücü
olarak yetişirken, o bahçede Hagrid'in çantasını
taşıyacaktı.
Profesör McGonagall bir sınıfın önünde durdu. Kapıyı
açıp başını uzattı.
"Özür dilerim, Profesör Flitwick, bir saniye Wood'u
alabilir miyim?"
Wood da neyin nesiydi acaba?
Beşinci sınıftan iri yapılı bir çocuktu Wood, Flitwick'in
sınıfından çıktığında kafası karmakarışık görünüyordu.
"İkiniz de gelin benimle," dedi Profesör McGonagall,
koridorda yürümeye başladılar; Wood merakla Harry'ye
bakıyordu.
"Girin."
Peeves'den başka kimsenin olmadığı boş bir sınıfa
girdiler; o da karatahtaya hiç de hoş olmayan şeyler
yazmaktaydı.
"Dışarı, Peeves!" diye bağırdı Profesör McGonagall.
Peeves elindeki tebeşiri çat diye çöp tenekesine attı,
sonra da söylene söylene çıktı. Profesör McGonagall
onun arkasından kapıyı çarparak kapattı, iki çocuğun
karşısına geçti.
"Potter, bu Oliver Wood. Wood - sana bir Arayıcı
buldum."
Wood'un yüzündeki şaşkınlığın yerini sevinç aldı.
"Ciddi misiniz, Profesör?"
"Kesinlikle," dedi Profesör McGonagall. "Doğuştan
yetenekli bu çocuk. Ben böyle bir şey görmedim. Bu
senin süpürgeye ilk binişin miydi, Potter?"
Harry sessizce baş salladı. Ne olup bittiğine dair hiç fikri
yoktu, ama anladığı kadarıyla, okuldan kovulmayacaktı,
bacaklarının gücü yavaş yavaş yerine geliyordu.
Profesör McGonagall, "Şunu on beş metre pike yaparak
yakaladı," dedi Wood'a. "Burnu bile kanamadı. Charlie
Weasley bile yapamazdı bunu."
Wood, bütün düşleri bir anda gerçekleşmiş gibi
bakıyordu şimdi.
Heyecanla, "Hiç Quidditch maçı gördün mü, Potter?"
diye sordu.
Profesör McGonagall, açıklama yapmak gereğini duydu:
"Wood, Gryffindor Takımı'nın kaptanıdır."
Wood, Harry'nin çevresinde dönüp onu inceleyerek,
"Yapısı da Arayıcı olmaya uygun," dedi. "Zayıf - hızlı -
ona doğru dürüst bir süpürge bulalım, Profesör - ya
Nimbus 2000 ya da Tertemiz Yedi."
"Profesör Dumbledore'la bir konuşayım, bakalım birinci
sınıf kuralını yeni baştan yorumlayabilir miyiz? Takımın
geçen yıldan daha iyi olması gerek. Son maçta Slytherin
perişan ermişti bizi, Severus Snape'in yüzüne haftalarca
bakamamıştım..."
Profesör McGonagall, gözlüğünün üstünden sert sert
baktı Harry'ye.
"Sıkı çalışman gerekiyor, Potter, yoksa seni
cezalandırma konusunda düşüncemi değiştirebilirim."
Sonra birden bire gülümsedi.
"Baban bunu görse gurur duyardı," dedi. "Eşsiz bir
Ouidditch oyuncusuydu o."
"Dalga geçiyorsun."
Akşam yemeğindeydiler. Harry, Profesör McGonagall'la
bahçeden ayrıldıktan sonra neler olduğunu anlatmayı
yeni bitirmişti. Ron ağzına bir dilim biftekli-böbrekli börek
götürüyordu ki, yemeği filan unutuverdi.
"Arayıcı ha?" dedi. "Ama birinci sınıftakiler hiç, takımda
senin kadar küçük biri oynamayalı kim bilir kaç yıl
olmuştur -?"
Ağzına bir parça börek atarak, "Yüz yıl olmuş," dedi
Harry. O günün heyecanından sonra bayağı acıkmıştı.
"Wood söyledi."
Ron öyle şaşırmış, öyle etkilenmişti ki, oturduğu yerde
Harry'ye bakmaktan başka bir şey yapamıyordu.
"Haftaya antrenmanlara başlıyorum," dedi Harry. "Ama
kimseye söyleme. Wood sır olarak saklamak istiyor
bunu."
Fred ile George Weasley salona girdiler o anda, Harry'yi
görünce yanına seğirttiler.
Alçak sesle, "Tebrikler," dedi George. "Wood söyledi. Biz
de takımdayız - Vurucu oynuyoruz."
"Söylemedi demeyin, Quiddilch Kupası'nı bu yıl biz
alacağız," diye fısıldadı Fred. "Charlie ayrıldı ayrılalı
alamıyoruz, ama bu yıl takım harika. İyi oynuyor
olmalısın, Harry. Anlatırken, Wood'un içi içine
sığmıyordu."
"Neyse, gitmemiz gerek. Lee Jordan okul dışına açılan
gizli bir geçit daha bulmuş, öyle diyor."
"İlk hafta bulduğumuz geçittir, Yaltak Gregory
Heykeli'nin arkasındaki. Görüşürüz."
Fred'le George ayrılır ayrılmaz hiç hoşlanmadıkları biri
bitiverdi tepelerinde: Malfoy. Arkasında Crabbe'yle
Goyle vardı yine.
"Son yemeğini mi yiyorsun, Potter? Seni Muggle'lar
arasına döndürecek trene ne zaman biniyorsun?"
Harry, soğukkanlılıkla, "Bakıyorum ayakların yerdeyken,
yanında da minik arkadaşların varken daha cesur
oluyorsun," dedi. Crabbe'yle Goyle pek de minik
sayılmazlardı doğrusu, ama Yüce Masa öğretmenlerle
dolu olduğu için, dişlerini gıcırdatıp yumruklarını
sıkmaktan başka bir şey gelmezdi ellerinden.
"İstediğin zaman teke tek karşılaşabilirim seninle," dedi
Malfoy. "İstersen bu gece. Büyücü düellosu. Sadece
asalarla, dokunma yok. Ne oldu? Daha önce büyücü
düellosu diye bir şey duymadın mı yoksa?"
Yerinde dönerek, "Duymaz olur mu," dedi Ron. "Ben
onun yedeğiyim; senin yedeğin kim?"
Malfoy, Crabbe'yle Goyle'a bakarak onları şöyle bir
tarttı.
"Crabbe," dedi. "Gece yarısı olur mu? Kupa Salonu'nda
buluşuruz, orası hiç kilitlenmiyor."
Malfoy gidince, Ron'la Harry birbirlerine baktılar.
"Büyücü düellosu da nedir?" dedi Harry. "Yedeğim
olacağını söyledin, yedek ne işe yarar?"
Soğumuş böreği ağzına atarak, pek sıradan bir şey
söylüyormuş gibi, "Ölecek olursan yerini alır," dedi Ron.
Harry'nin bakışını fark etti sonra, hemen ekledi: "Ama
insanlar gerçek büyücülerin düellolarında ölür. Sen de,
Malfoy da, olsa olsa birkaç kıvılcım gönderirsiniz
birbirinize, o kadar. Önemli bir zarar verecek kadar büyü
bilmiyorsunuz. Zaten senin düellodan kaçacağını
sanıyordu."
"Ya ben asamı sallayınca bir şey olmazsa?"
Ron akıl verdi: "O zaman asanı fırlatır atar, burnuna bir
tane patlatırsın."
"Özür dilerim."
Başlarını kaldırdılar. Hermione Granger'dı.
"İnsan burada ağız tadıyla bir şey yiyemez mi?" dedi
Ron.
Hermione aldırmadı ona, Harry'ye döndü.
"Malfoy'la konuşmanıza kulak misafiri oldum."
"Sen de bu kulak varken," diye mırıldandı Ron.
"- Geceleri okulda dolaşmaman gerek, yakalanırsan
Gryffindor'un puanları silinir. Zaten yakalanırsın. Çok
bencillik ediyorsun."
"Bu seni ilgilendirmez," dedi Harry.
"Güle güle," dedi Ron.
Gün pek de güzel bitmiş sayılmazdı doğrusu, Harry
yatağına uzanmış, Dean'le Seamus'ın uykuya dalışlarını
kollarken öyle düşünüyordu (Neville hastane
kanadından dönmemişti daha). Ron akşam boyunca,
"Eğer sana lanet yağdırırsa eğilirsin, çünkü nasıl
karşılanacağını bilmiyorum," gibisinden öğütler vermişti.
Filch ya da Mrs. Norris tarafından yakalanmaları
olasılığı da büyüktü, Harry aynı gün içinde bir kere daha
okul kuralları dışına çıkmakla şansını zorladığı
duygusuna kapıldı. Öte yandan, boyuna Malfoy'un
sırıtan yüzü beliriyordu karanlıkta. Malfoy'u yere sermek
için karşısına eşsiz bir olanak çıkmıştı. Bu olanağı
kaçıramazdı.
Sonunda, "On bir buçuk," diye mırıldandı Ron. "Gitme
vakti."
Sırtlarına sabahlıklarını geçirip asalarını aldılar, kuledeki
odalarından ayrılıp kıvrımlı merdivenden indiler,
Gryffindor Salonu'na girdiler. Şöminede birkaç kor
parıldıyordu hâlâ, bütün koltuklar kambur siyah
gölgelere dönüşmüştü. Tam resimdeki deliğe
varmışlardı ki, yanlarındaki koltuktan bir ses geldi:
"Bunu yapacağına inanamıyorum, Harry."
Bir lambanın titrek ışığı belirdi. Hermione Granger'dı bu,
pembe bir sabahlık geçirmişti sırtına, kaşlarını çatmıştı.
Öfkeyle, "Sen!" dedi Ron. "Gidip yatsana sen!"
"Az kalsın kardeşine söyleyecektim," diye atıldı
Hermione. "Percy'ye - sınıf başkanı o. Bunu
durdururdu."
Harry bir başkasının kendi işlerine bu kadar burnunu
sokmasına inanamıyordu.
"Hadi," dedi Ron'a. Şişman Kadın resmini iterek açtı,
delikten geçti.
Hermione kolay kolay pes etmeyecekti anlaşılan.
Ron'dan sonra o da geçti resimdeki delikten, bir yandan
da öfkeli kazlar gibi tıslıyordu onlara.
"Siz hiç Gryffindor'u düşünmez misiniz, hep kendinizi mi
düşünürsünüz? Kupayı Slytherin alacak, Büyü
Değiştirme'yi bildiğim için Profesör McGonagall'dan
topladığım bütün puanlar sizin yüzünüzden silinecek."
"Gitsene sen."
"Peki, ama uyardım sizi, yarın eve dönerken trende
hatırlarsınız, siz nasıl insanlarsınız, biliyor musunuz?
Siz -"
Nasıl insanlar olduklarını öğrenemediler. Hermione içeri
dönmek için Şişman Kadın'ın resmini çevirince bomboş
bir tabloyla karşılaşmıştı. Bir gece ziyaretine gitmişti
Şişman Kadın, Hermione de Gryffindor Kulesi'ne
giremiyordu.
Cırtlak bir sesle, "Ben şimdi ne yapacağım?" diye sordu.
"Senin sorunun o," dedi Ron. "Bizim gitmemiz gerek,
geç kalıyoruz."
Koridorun sonuna varmamışlardı ki, arkalarından
Hermione yetişti.
"Ben de sizinle geliyorum," dedi.
"Gelmiyorsun."
Ne yani, burada böyle dikilip Filch'in beni yakalamasını
mı bekleyeceğim? Bizi bulursa doğrusunu söylerim, sizi
durdurmaya çalıştığımı anlatırım, siz de beni
desteklersiniz."
Ron, "Sen de amma yüzsüzsün -" dedi yüksek sesle.
Birden bire, "Susun, ikiniz de!" dedi Harry. "Bir ses
duydum."
Ron, karanlıkta görmeye çalışarak, "Mrs. Norris mi?"
diye fısıldadı.
Mrs. Norris değildi. Neville'di. Yere kıvrılmış, mışıl mışıl
uyumaktayken onların yaklaştığını sezip sıçramıştı.
"Neyse ki buldunuz beni! Saatlerdir buradayım,
yatakhaneye gitmek için yeni parolayı unutmuşum."
"Alçak sesle konuş, Neville. Parola 'Domuz burnu', ama
işine yaramaz, çünkü Şişman Kadın yerinde değil."
"Kolun nasıl?" diye sordu Harry.
Bileğini göstererek, "İyi," dedi Neville. "Madam Pomfrey
bir dakikada iyileştirdi."
"Güzel- bak, Neville, bizim bir yere yetişmemiz gerek,
sonra görüşürüz -"
Neville, ayağa kalkarak, "Beni bırakmayın!" dedi. "Yalnız
kalmak istemiyorum burada, Kanlı Baron zaten iki kere
geçti."
Ron saatine bir göz attı, sonra da Hermione'yle Neville'e
baktı öfkeyle.
"Sizin yüzünüzden yakalanacak olursak, ne yapar eder,
Quirrell'ın anlattığı Hortlak Laneti'ni öğrenir, ikinizi de
lanetlerim."
Hermione ağzını açtı, belki de Hortlak Laneti'nin nasıl
kullanılacağını öğretecekti ona, ama Harry susmalarını
işaret etti, birlikte yürümeye koyuldular.
Yüksek pencerelerin demir çubukları arasından süzülen
ay ışığının aydınlattığı koridorlarda ilerlediler. Her
dönemeçte, Filch ya da Mrs. Norris'le karşılaşırız diye,
Harry'nin yüreği ağzına geliyordu. Ama şanslıydılar.
Merdivenlerden üçüncü kata çıkıp parmaklarının ucuna
basa basa Kupa Salonu'na yöneldiler.
Malfoy'la Crabbe gelmemişlerdi daha. Ay ışığının
düştüğü yerlerde kristal kupa kutuları parlıyordu. Altın
ve gümüş kupalar, kalkanlar, şiltler, heykeller karanlıkta
ışıldıyordu. Gözlerini salonun iki yanındaki kapılardan
ayırmadan, duvar boyunca ilerlediler. Malfoy belki
ansızın belirip de saldırır diye, Harry asasını çıkardı.
Dakikalar ağır ağır geçti.
Ron, "Gecikti," diye fısıldadı, "belki de korkudan ödü
patlamıştır."
O sırada yan odadan gelen bir sesle sıçradılar. Harry
tam asasını kaldırmıştı ki, birinin konuştuğunu duydular-
Malfoy değildi bu.
"Kokla etrafı, tatlım, bir köşeye sinmiş olmalılar."
Konuşan Filch'ti, Mrs. Norris'e bir şeyler söylüyordu.
Harry, dehşet içinde arkadaşlarına döndü, kendisini
hemen izlemeleri için çılgıncasına el salladı; Filch'in
sesinin geldiği yerin karşısındaki kapıya yöneldiler
usulca. Neville cüppesinin eteğini çeker çekmez, Filch'in
Kupa Salonu'na girdiğini duydular.
"Burada bir yerdeler," diye homurdanıyordu Filch,
"herhalde saklanıyorlar."
Harry, arkadaşlarına, "Buradan!" diye işaret etti; hepsi
korkudan taş kesilmişti sanki, iki yanına zırhlar
sıralanmış uzun bir koridorda usul usul ilerlediler.
Filch'in yaklaştığını duyuyorlardı. Ansızın korkuyla inledi
Neville, koşmaya başladı- derken sendeledi, Ron'un
beline yapıştı, ikisi birden bir zırha tosladılar.
Öyle bir şangırtı koptu ki, bütün şato ayağa kalkabilirdi.
"KOŞUN!" diye bağırdı Harry, dördü birden koridorda
tabanları yağladılar, Filch geliyor mu diye arkalarına bile
bakmıyorlardı- bir koridordan bir başkasına geçtiler,
Harry öndeydi, nereye gittiklerini bile bilmeden
koşuyordu. Kendilerini bir duvar halısının arkasına
atınca, gizli bir geçitte olduklarını fark ettiler, koşmayı
sürdürünce Tılsım sınıfının yanına çıktılar, Kupa
Salonu'nun çok uzaklarındaydılar şimdi.
Harry, soğuk duvara yaslanıp alnını silerek, "Galiba
sıyırdık," dedi soluk soluğa. Neville iki büklüm olmuş,
aksırıp tıksırıyordu.
Hermione de soluk soluğaydı; ellerini göğsüne
bastırarak, "Söylemiştim- söylemiştim- size," dedi.
"Söylemiştim- size."
Ron, "Gryffindor Kulesi'ne dönmeliyiz," dedi. "Hemen.
Hiç vakit geçirmeden."
Hermione, "Malfoy seni kandırdı," dedi Harry'ye.
"Farkındasın, değil mi? Karşına çıkmayı düşünmedi
bile- Filch Kupa Salonu'na birinin geleceğini biliyordu.
Malfoy kulağına fısıldamıştır mutlaka."
Harry, Hermione'nin haklı olabileceğini düşündü, ama
bu düşüncesini ona söylememeyi uygun buldu.
"Gidelim."
O kadar kolay olmayacaktı bu. Daha on-on iki adım
ancak atmışlardı ki, bir kapı tokmağının takırtısını
duydular, önlerindeki sınıftan yıldırım hızıyla biri fırladı.
Peeves'di bu. Onları görünce keyiften kıkırdamaya
başladı.
"Sus, Peeves -lütfen- kovulmamıza neden olacaksın."
Peeves gıdaklar gibi güldü.
"Gece yarısı dolaşmaya çıktınız ha? Sizi bastıbacaklar!
Çık, ak, çık. Yaramazlar böyle enselenir işte."
"Bizi ele vermezsen enselenmeyiz, Peeves, lütfen."
Peeves, yumuşacık bir sesle, "Filch'e söylemem gerek
bunu. Evet, ona söylemeliyim," dedi; ama gözleri hain
hain parlıyordu. "Sizin kendi iyiliğiniz için."
"Çekil yolumuzdan," diye diklendi Ron, Peeves'i hızla itti
- büyük bir hataydı bu.
"ÖĞRENCİLER YATAKLARINDAN KAÇMIŞ!" diye
haykırdı Peeves. "ÖĞRENCİLER KAÇMIŞ! TILSIM
KORIDORUNDALAR!"
Peves'den sıyrılarak can havliyle kaçtılar, koridorun
sonuna kadar koştular, bir kapı çıktı karşılarına -
kilitliydi.
Çaresizlik içinde kapıyı iterlerken, "Tamam!" diye inledi
Ron. "İşimiz bitti! Sonumuz geldi!"
Ayak sesleri geldi kulaklarına; Filch, Peeves'in
çığlıklarını duymuş, koşarak yaklaşıyordu.
"Çekilin şöyle," diye homurdandı Hermione. Harry'nin
asasını kaptı, onu kilide vurarak fısıldadı: "Alohomora!"
Bir tıkırtı oldu kilitte, kapı ardına kadar açıldı - itişe
kakışa geçip kapıyı kapattılar, öteki yanda
konuşulanlara kulak kabarttılar.
"Nereye gittiler, Peeves?" diyordu Filch. "Çabuk, söyle
bana."
"Lütfen' diyeceksin."
"Benimle dalga geçme, Peeves, söylesene, nereye
gittiler?"
Peeves'in o sinir bozucu sesi, şarkı söyler gibi, çınladı:
"Lütfen diyeceksin. Hiçbir şey öğrenemezsin."
"Peki- lütfen."
"HİÇBİR şey! Ha haaa! Söyledim ya, lütfen diyeceksin,
hiçbir şey öğrenemezsin diye. Lütfen dedin, hiçbir şey
öğrenemeyeceksin! Ha ha! Haaaaaa!" Peeves'in bir
hışırtıyla uzaklaştığını, Filch'in de öfkeyle küfrettiğini
duydular.
"Kapı kilitli sanıyor," diye fısıldadı Harry. "Sıyıracağızçek
elini, Neville!" Neville bir dakikadır Harry'nin
sabahlığının kolunu çekiştirip duruyordu. "Ne var?"
Harry arkasına döndü- döner dönmez de görüverdi.
Neyi mi? Bir karabasanın içinde sandı kendini- bu
kadarı da olmazdı artık, başlarına gelen bütün o
belalardan sonra.
Sandığı gibi, bir odada değillerdi. Bir koridordaydılar.
Üçüncü kattaki yasak koridorda. Neden yasak olduğunu
da hemen anlamışlardı.
Yerden tavana kadar yükselen boyuyla dev bir köpeğin
gözlerinin içine bakıyorlardı şimdi. Üç başlı bir köpekti
bu. Üç çift fıldır fıldır, çılgınca bakan göz; kendilerine
doğru uzanmış, titıeyip duran üç burun; sarımsı
dişlerinden kaygan sicimler gibi sarkan salyalarıyla üç
de korkunç ağız.
Hareket etmeden duruyordu; altı gözünü de onlara
dikmişti; Harry, "Eğer ansızın çıkagelmemiz onu bu
kadar şaşırtmasaydı, şimdiye kadar çoktan ölmüştük,"
diye düşündü; ama şaşkınlığı geçiyordu köpeğin,
gökgürültüsünü andıran o hırlamaların başka ne anlamı
olabilirdi?
Kapının tokmağına yapıştı Harry - Filch'le ölüm arasında
bir seçim yapması gerekiyorsa, Filch'i seçerdi elbet.
Dışarı fırladılar- Harry çarparak kapadı kapıyı, koridor
boyunca koştular, daha doğrusu uçtular. Filch herhalde
başka bir yerlerde aramaktaydı kendilerini, çünkü
onunla karşılaşmadılar; karşılaşıp karşılaşmamaları da
pek önemli değildi zaten. O anda tek düşündükleri,
canavardan olabildiğince uzaklaşmaktı. Yedinci katta
Şişman Kadın'ın portresine varıncaya kadar koştular.
Şişman Kadın, omuzlarından sıyrılmış sabahlıklarına,
kan ter içindeki kıpkırmızı yüzlerine bakarak,
"Nerelerdeydiniz?" diye sordu.
"Boşver şimdi- domuz burnu, domuz burnu," diye soludu
Harry, tablo öne doğru açıldı. Salona girip koltuklara
yığıldılar; zangır zangır titriyorlardı.
Bir süre hiçbiri ağzını açmadı. Neville sanki ömrü
boyunca bir daha konuşmayacakmış gibi duruyordu.
Sonunda, "Bunlar ne yaptıklarını sanıyorlar?" dedi Ron.
"Böyle bir şey okulda kapalı tutulur mu? Köpek dediğin
azıcık gezdirilmek, dolaştırılmak ister. Hele bu..."
Hermione hem soluğuna hem de o kötü huyuna yeniden
kavuşmuştu.
"Siz hiçbiriniz bakmayı bilmiyorsunuz," diye atıldı.
"Köpek neyin üstünde duruyordu, dikkat ettiniz mi?"
"Yerde mi?" dedi Harry. "Ayaklarına bakmıyordum ki,
kafalarına bakıyordum."
"Yerde değil. Bir kapağın üstünde duruyordu. bir şeyi
koruduğu apaçık ortada."
Ayağa kalkarak patladı.
"Yaptığınız işten memnunsunuz herhalde. Hepimiz
ölebilirdik- daha kötüsü, kovulabilirdik. Şimdi, izin
verirseniz, ben yatmaya gidiyorum."
Ron, ağzı bir karışaçık, Hermione'nin arkasından
bakakaldı.
"İzin senin," dedi. "Sanki zorla sürüklediydik onu."
Harry yatağına uzanırken Hermione'nin söylediklerini
düşünüyordu. bir şeyi koruyordu köpek... Ne demişti
Hagrid? Dünyada bir şey saklamak istersen, en güvenli
yer Gringotts'tur- Hogwarts dışında.
Harry, yedi yüz on üç numaralı kasadaki küçük paketin
nerede olduğunu anlamıştı galiba.

ONUNCU BÖLÜM: CADILAR BAYRAMI
Malfoy, ertesi gün Harry'le Ron'un hâlâ Hogwarts'ta
olduklarını görünce gözlerine inanamadı, ikisi de yorgun
görünüyordu, ama keyifleri yerindeydi. Harry de, Ron
da, üç başlı köpek serüveninin harika olduğunu
düşünmüşlerdi o sabah. Şimdi bir başka serüvene daha
atılmak için içleri gidiyordu. Bu arada Harry,
Gringotts'tan Hogwarts'a getirilen paketi anlatmıştı
Ron'a, böylesine sıkı koruma gerektiren şeyin ne
olabileceği üstüne epey kafa yormuşlardı.
"Ya gerçekten değerli ya da gerçekten tehlikeli bir
şeydir," demişti Ron.
Harry, "Belki ikisi birden," demişti.
Esrarengiz nesne yaklaşık beş santim uzunluktaydı,
bunu biliyorlardı sadece, ellerinde başka ipucu yoktu.
Bu yüzden de onun ne olduğunu kestiremiyorlardı.
Neville de, Hermione de, köpeğin altındaki kapağın neyi
gizlediği konusuyla hiç ilgilenmemişlerdi. Neville'in bütün
derdi, bir daha köpeğin yanına yaklaşmamaktı.
Hermione, Harry'le de, Ron'la da konuşmuyordu şimdi;
öylesine bilgiç bir gevezeydi ki, ikisi de derin bir oh
çekmişlerdi. Bütün istedikleri, bir yolunu bulup Malfoy'a
dünyanın kaç bucak olduğunu göstermekti, bu olanak
da bir hafta kadar sonra postanın gelişiyle doğdu, onları
keyiflendirdi.
Baykuşlar her zamanki gibi Büyük Salon'u doldurunca,
altı cüce baykuşun taşıdığı ince uzun bir paket bütün
öğrencilerin dikkatini çekti. Harry de, herkes gibi, onun
içinde ne olduğunu merak ediyordu. Kuşlar kendi
masasına süzülüp de salamları yere düşürerek paketi
tam önüne bırakınca şaşkınlıktan kalakaldı? Cüce
baykuşlar kanat çırparak uzaklaşırken bir başka baykuş
geldi, paketin üstüne bir mektup attı.
Harry mektubu açtı önce, öyle yapmakla iyi etmişti
doğrusu; kâğıtta şunlar yazılıydı:
PAKETİ MASADA AÇMA. İçinde yeni bir Nimbus
2000 var, ama bir süpürgen olduğunu kimsenin
bilmesini istemiyorum, yoksa hepsi ister. Oliver
Wood, ilk antrenmanın için bu akşam saat yedide
Quidditch alanında seni bekleyecek.
Profesör M. McGonagall
Harry, okuması için mektubu Ron'a uzatırken sevincini
gizlemekte zorlanıyordu.
Ron, imrenerek, "Nimbus 2000, ha!" diye inledi. "Ben
daha bu modele elimi bile sürmedim."
İlk dersten önce süpürge paketini gizlice açmak için
salondan çabucak ayrıldılar, ama merdiven başının
Crabbe ile Goyle tarafından kesildiğini gördüler. Malfoy
paketi Harry'nin elinden kaptı, şöyle bir yokladı.
Paketi yine Harry'ye atarak, "Bir süpürge bu!" dedi,
gözlerinde kıskançlık ve nefret okunuyordu. "Şimdi
yandın işte, Potter, birinci sınıf öğrencilerine süpürge
yasaktır."
Ron dayanamadı.
"Palavra bir süpürge değil bu," dedi, "bir Nimbus 2000.
Senin evde neyin vardı demiştin, Malfoy, Comet 2.60
mı?" Ron, Harry'ye sırıttı. "Comet'ler göz alıcıdır, ama
Nimbus'larla karşılaştırılamazlar bile." Malfoy, "Sen
nereden bileceksin, Weasley," diye atıldı, "sapını bile
almaya gücün yetmez. Sen de, kardeşlerin de elden
düşmelerle idare edersiniz."
Ron yanıt veremeden, Malfoy'un dirseğinin dibinde
Profesör Flitwick belirdi.
"Kavga etmiyorsunuz ya, çocuklar?" diye ciyakladı.
Malfoy, "Potter'a bir süpürge göndermişler, Profesör,"
dedi hemen.
Profesör Flitwick, Harry'ye ışıl ışıl gülümseyerek, "Evet,
evet, biliyorum," dedi. "Profesör McGonagall bana özel
durumlardan söz etti, Potter. Hangi model?"
Malfoy'un yüzündeki dehşeti görüp de gülmemek için
kendini zor tutan Harry, "Nimbus 2000, efendim," dedi.
"Malfoy olmasaydı bunu alamazdım," diye ekledi.
Harry'le Ron üst kata yöneldiler, Malfoy öfkeden
kuduruyordu, kafası karma karışık olmuştu.
Mermer merdivenin en üst basamağına gelince, "Öyle,"
diye kıkırdadı Harry. "Neville'in hatırlatmacasını
almasaydı, ben de takıma giremeyecektim..."
Tam arkalarından öfkeli bir ses geldi. "Demek kuralları
çiğnediğin için ödüllendirildiğini sanıyorsun?" Hermione,
Harry'nin elindeki pakete, durumu hiç de onaylamadan
bakarak, merdivenleri çıkıyordu.
"Hani benimle konuşmuyordun?” dedi Harry.
"Evet," dedi Ron. "Sakın cayma; kafamızı dinliyoruz."
Hermione, burnu havada, uzaklaşıp gitti. Harry o gün
kafasını derslerine veremedi. Ya yatakhanede yatağının
altında duran yeni süpürgesini ya da o geceki Quidditch
antrenmanını düşünüyordu. O akşam ne yediğinin bile
farkına varmadan bir şeyler atıştırdı, sonra Ron'la
birlikte yukarıya, Nimbus 2000 paketini açmaya fırladı.
Süpürgeyi Harry'nin yatak örtüsüne koydular, "Vay
canına!" diye iç çekti Ron.
Değişik süpürge modelleri konusunda hiçbir şey
bilmeyen Harry bile, bunun harika bir şey olduğunu
düşündü. İncecikti, pınl pırıldı, sapı maundan yapılmıştı,
arka ucundaki süpürge otları özenle seçilmişti, başına
yakın bir yere de yaldızlı harflerle “Nimbus 2000”
yazılmıştı.
Saat yediye yaklaşırken şatodan ayrıldı Harry,
alacakaranlıkta Quidditch alanına yollandı. Daha önce
stadyumun içine hiç girmemişti. Oyun alanını
çevreleyen koltuklar, seyircilerin oyunu daha rahat
seyredebilmeleri için, epeyce yüksekteydi. Alanın iki
başında üçer tane altın direk vardı, her direğe bir
çember takılmıştı. Direkler, Muggle çocukların sabun
köpüğü üfleyerek baloncuklar oluşturduğu o küçük
plastik çubukları hatırlattı Harry'ye, ama bunların
yüksekliği on beşer metreydi.
Wood'u beklerken içinde uyanan uçma isteğine karşı
koyamadı Harry, süpürgesine binip ayaklarıyla yere
vurup havalandı. Ne güzel bir duyguydu bu- direklerin
arasından geçti, oyun alanında alçalıp yükseldi. şöyle
hafifçe dokunmaya görsün, Nimbus 2000 hemen yön
değiştiriyordu.
"Hey, Potter, in aşağı!"
Oliver Wood gelmişti. Kolunun altında kocaman bir tahta
kutu vardı. Harry yanına indi onun.
Wood, gözleri ışıl ışıl, "Çok güzel," dedi. "McGonagall
haklıymış... doğuştan yeteneklisin. Bu akşam kuralları
öğretirim sana, sonra da haftada üç gün takım
antrenmalarına katılırsın."
Kutuyu açtı. Değişik boylarda dört top vardı içinde.
"Tamam," dedi Wood. "Şimdi... Quidditch oynamak pek
kolay değildir, ama kurallarını öğrenmek kolaydır. Her
takımda yedi kişi bulunur. Üçüne 'kovalayıcı' denir."
"Üç Kovalayıcı," diye tekrarladı Harry; bu arada Wood
futbol topu büyüklüğünde kıpkırmızı bir top çıkardı
kutudan.
"Bu topa 'Quaffle' denir. Kovalayıcılar Quaffle'ı
birbirlerine atarak onu çemberlerin birinden geçirmeye
çalışırlar. O zaman gol olur. Bir Quaffle'ı çemberlerin
birinden geçirirsen on sayı kazanırsın. Anlıyor musun?"
Harry, "Kovalayıcılar Quaffle'ı birbirlerine atarak
çemberlerin birinden geçirmeye çalışırlar," diye
tekrarladı. "Uçan süpürgeler üstünde oynanan bir çeşit
basketbol- ama bunda altı basket var."
Wood, merakla, "Basketbol nedir?" diye sordu. Hemen,
"Boşver," dedi Harry. "Her takımda bir oyuncu daha var,
ona da 'Tutucu' denir- ben Gryffindor'un Tutucusu'yum.
Boyuna bizim çemberlerin çevresinde uçar, karşı
takımın sayı yapmasını engellemeye çalışırım."
Bütün bunların hepsini hatırlamaya kararlıydı Harry; "Üç
Kovalayıcı, bir Tutucu," dedi. "Quaffle'la oynarlar.
Tamam, anlaşıldı. Peki, bunlar ne işe yarıyor?" Kutudaki
üç topu işaret etti.
"Şimdi göstereceğim," dedi Wood. "Al şunu." Beyzbol
sopasını andıran küçük bir sopa uzattı Harry'ye.
"Bludger'ların ne işe yaradığını göstereceğim," dedi. "Bu
ikisi Bludger'dır."
Kırmızı Quaffle'dan biraz daha küçük boyda, birbirinin
aynı simsiyah iki topu gösterdi. Harry, iki topun da,
kutunun içinde kendilerini tutan kayışlardan kurtulmak
için hafifçe çırpındıklarını fark etti.
Wood, "Geri dur," diye uyardı Harry'yi. Eğilip
Bludger'lardan birinin kayışını çözdü.
Siyah top bir anda kutudan fırladı, yükseldi, sonra
Harry'nin yüzüne yöneldi hızla. Harry, burnunun
kırılmasını önlemek için sopayla vurdu topa. Bludger
zikzaklar çizerek havada uzaklaştı- dönüp başlarının
çevresinde dolandı, tam Wood'a çarpacağı sırada takım
kaptanı onu yakalayıp yere çiviledi.
Wood, çırpınan Bludger'ı kutuya koyup kayışla
bağlarken, "Gördün mü?" dedi soluk soluğa. "Bludger'lar
oradan oraya seğirtip oyuncuları süpürgelerinden
düşürmek isterler. Bu yüzden de takımlarda ikişer
Vurucu bulunur. Bizim Vurucular, Weasley ikizleri -
görevleri takım arkadaşlarını Bludger'lardan korumak,
onları karşı takım oyuncularına fırlatmak. Eee - buraya
kadarını anladın mı?"
Harry, soluk bile almadan, "Üç Kovalayıcı, Quaffle'la
sayı yapmaya çalışır, Tutucu çemberleri korur, Vurucular
da Bludger'ları kendi takımlarından uzak tutmaya
çabalar," dedi.
"Çok iyi," dedi Wood.
Öyle laf arasında soruyormuş gibi, "Şey -" dedi Harry,
"Bludger'lar kimseyi öldürdü mü?"
"Hogwarts'ta öldürmedi. Bir iki çene kırıldı, o kadar.
Şimdi... takımın son oyuncusu Arayıcı'dır. Yani sen. Ne
Quaffle'a aldıracaksın, ne de Bludger'lara."
"- Kafamı kırmazlarsa tabii."
“Merak etme, Weasley'ler Bludger'larla rahatça başa
çıkabilirler- zaten kendileri de birer insan Bludger."
Wood kutuya uzanıp dördüncü topu aldı. Sonuncu topu.
Quaffle'ın ya da Bludger'ların yanında ufacık kalan,
ceviz büyüklüğünde bir toptu bu. Pırıl pırıl altından
yapılmıştı, çırpınan minicik gümüş kanatları vardı.
"Bu," dedi, "Altın Snitch. Bütün toplardan önemlidir.
Yakalaması çok güçtür, çünkü çok hızlıdır, onu
görebilmek çok güçtür. Arayıcı'nın görevi onu
yakalamaktır. Aradan süzülüp, Kovalayıcılar'dan,
Vurucular'dan, Quaffle'dan, Bludger'lardan sıyrılıp, öteki
takımın Arayıcısı'ndan önce yakalayacaksın onu. Kim
Snitch'i daha önce yakalarsa, takımına yüz elli sayı
kazandırır, bu da bir bakıma maçı kazanmak demektir.
İşte bu yüzden Arayıcılar'a çok faul yapılır. Bir Quidditch
maçı ancak Snitch yakalanınca sona erer, yani sürüp
gidebilir- rekor üç ay galiba, oyuncular arada uyusun
diye boyuna yedekleri de oynatmışlar.
"Hepsi bu kadar- soracağın bir şey var mı?"
Harry başını iki yana salladı. Ne yapması gerektiğini
anlamıştı, ama sorun bunu yapabilmekti.
Wood, Snitch'i dikkatle kutuya koyarken, "Şimdilik
bununla çalışmayacağız," dedi. "Hava çok karanlık,
yitirebiliriz. Şunlarla çalıştıralım seni."
Bir kese sıradan golf topu çıkardı cebinden; birkaç
dakika sonra ikisi de havadaydı. Wood topları olanca
hızıyla dört yöne fırlatıyor, Harry de onları yakalamaya
çalışıyordu.
Bir tekini bile kaçırmıyordu Harry; Wood'un keyfine
diyecek yoktu. Yarım saat kadar çalıştılar, artık hava
iyice kararınca çalışmayı bıraktılar.
Şatoya dönerlerken, neşeyle, "Bu yıl Quidditch Kupası
bizim olacak," dedi Wood. "Charlie Weasley'yi bile
sollarsan şaşmam. Ne kadar iyi bir oyuncuydu, ulusal
takıma bile seçilebilirdi- ejderha peşine düşmeseydi."
Harry, o kadar dersin üstüne haftada üç akşam
Quidditch antrenmanı da binince, Hogwarts'ta iki ayın
nasıl geçip gittiğini fark etmedi bile. Şato, kendisine
Privet Drive'dan çok daha sıcak bir yuva olmuştu. Temel
bilgileri öğrendikleri için, dersleri de gittikçe daha ilginç
oluyordu.
Cadılar Bayramı sabahı, koridorları saran nefis bir
kabak tatlısı kokusuyla uyandılar. Daha da güzel bir şey
oldu sonra: Profesör Flitwick, Tılsım dersinde artık
nesneleri uçurabilecek duruma geldiklerini söyledi;
Neville'in kurbağasını odada dört döndürerek
uçurduğundan beri herkes bu anı heyecanla bekliyordu
Profesör Flitwick, ilk alıştırmalar için çocukları çifter
çifter ayırdı. Neyse ki, Harry'nin yanına Seamus
Finnigan düştü, çünkü Neville de onunla ikili oluşturmak
için bayağı heveslenmişti. Ama Ron, Hermione
Granger'la çalışacaktı. Buna Ron'un mu, Hermione'nin
mi daha çok içerlediğini anlamak çok güçtü doğrusu.
Hermione, Harry'nin süpürgesi geldiğinden beri ikisiyle
de konuşmamıştı.
Profesör Flitwick, her zamanki gibi kitaplarının üstüne
tüneyerek, "Çalıştığımız o bilek hareketlerini sakın
unutmayın!" diye ciyakladı. "Hızlı ve kesin, unutmayın,
hızlı ve kesin. Büyülü sözcükleri doğru söylemek de son
derece önemlidir - Büyücü Baruffio'yu hatırlayın hep, “f”
yerine “s” deyince, kendini sırtüstü yerde buluvermişti,
göğsünün üstüne de bir yaban mandası çökmüştü."
Çok güçtü bu. Harry'le Seamus'ın bilek harekelleri hızlı
ve kesindi, ama uçurmak istedikleri kuştüyü sıranın
üstünde duruyor, bir türlü havalanmıyordu. Seamus'ın
sabrı taştı sonunda, asasıyla uçurmaya kalkışırken kuş
tüyünü ateşe verdi- Harry onu şapkasıyla söndürmek
zorunda kaldı.
Yan sıradaki Ron'un da şansı pek yaver gitmiyordu.
Uzun kollarını yeldeğirmeni gibi sallayarak, "Wingardium
Leviosa!" diye bağırıyordu.
Harry, Hermione'nin atıldığını duydu: " 'Wing-gar-dium
Levi-o-sa' diyeceksin, 'gar'ı uzatacaksın."
"O kadar iyi biliyorsan, sen söyle," diye homurdandı
Ron.
Hermione cüppesinin kollarını sıyırdı, asasını
sallayarak, "Wingardium Leviosa!" dedi.
Tüyleri sıradan havalandı, başlarının bir metre kadar
üstünde uçuştu.
Profesör Flitwick, el çırparak, "Harika!" diye bağırdı.
"Herkes baksın, Miss Granger başardı!"
Ders sonunda Ron dokunsan patlayacaktı.
Kalabalık koridorda kendilerine yol açarak yürürlerken,
"Tevekkeli kimse katlanamıyor bu kıza," dedi. "İnsan
değil, karabasan."
Yanından geçerlerken biri çarptı Harry'ye. Hermione'ydi.
Harry ona bir göz atınca irkildi- kız gözyaşları içindeydi.
"Galiba söylediklerini duydu."
"Ne olurmuş duyduysa?" dedi Ron, ama o da biraz
tedirgin olmuşa benziyordu. "Hiç arkadaşı olmadığının
farkına vardı herhalde."
Hermione bir sonraki derse gelmedi, bütün öğleden
sonra da ortalarda görünmedi. Cadılar Bayramı şöleni
için Büyük Salon'a giderlerken, Parvati Patil'in, arkadaşı
Lavender'la konuşmasına kulak misafiri oldular; Parvati
Patil, Hermione'nin kızlar tuvaletinde ağladığını, yalnız
kalmak istediğini söylüyordu. Ron'un tedirginliği daha da
arttı bunları duyunca, ama biraz sonra Büyük Salon'a
girip de Cadılar Bayramı süslemelerini görünce,
Hermione'yi unutuverdiler.
Duvarlardan ve tavandan havalanan bin yarasa
uçuşuyordu tepelerinde, bin yarasa da kara bulutlar gibi
masaların üstünde kanat çırpıyor, içleri oyulmuş
balkabakları da yanan mumların ışıklarını titretiyordu. İlk
geceki şölende olduğu gibi, altın tabaklarda yemekler
belirdi ansızın.
Harry tam bir közlenmiş patatesi mideye indiriyordu ki,
hoplaya zıplaya Profesör Quirrell girdi salona; sarığı
çözülmüştü, yüzünde dehşet okunuyordu. Herkes onun
Profesör Dumbiedore'un koltuğuna doğru ilerlediğini,
masaya yaslandığını gördü. "İfrit -" diye inledi Profesör
Quirrell, "- zindanda ifrit var - haberiniz olsun."
Sonra yere yığılıp bayıldı.
Tam bir kargaşa çıktı. Profesör Dumbledore, yeniden
sessizliği sağlamak için asasının ucundan birkaç
maytap patlatmak zorunda kaldı.
“Sınıf başkanları," diye gürledi, "sınıflarınızı hemen
yatakhanelere görürün!"
Percy hemen havasını attı.
"Beni izleyin! Birinci sınıflar, birbirinizden ayrılmayın!
Söylediklerimi yaparsanız ifritten korkmanıza gerek
kalmaz! Tam arkamdan gelin. Yol açın, birinci sınıflar
geliyor! Açılın, ben sınıf başkanıyım!"
Merdivenleri çıkarken, "İfrit nasıl girebilir buraya?" diye
sordu Harry.
Ron, "Bana sorma," dedi, "İfritler gerçekten salaktır.
Belki de Peeves almıştır içeri, Cadılar Bayramı şakası
diye."
Değişik yönlere koşturan değişik öğrenci kümelerinin
yanından geçtiler. Telaş içinde seğirten Hufflepuff'ların
aralarından geçerken, Harry Ron'un koluna yapıştı
birden bire.
"Şimdi aklıma geldi- Hermione."
"Ne olmuş Hermione'ye?"
"İfritten haberi yok."
Ron dudağını ısırdı.
"Peki, tamam," diye kestirip attı. "Ama Percy görmesin
bizi."
Eğilerek, öteki yana giden Hufflepuff'lara karıştılar, ıssız
bir koridordan geçip kızlar tuvaletine doğru koştular.
Tam köşeyi dönmüşlerdi ki, hızlı hızlı ayak sesleri
duydular arkalarında.
Harry'yi kocaman bir aslan heykelinin arkasına çekerek,
"Percy!" diye fısıldadı Ron.
Heykelin arkasından kafalarını uzatınca, gelenin Percy
değil, Snape olduğunu gördüler. Snape koridoru geçip
gözden yok oldu.
Harry, "Ne yapıyor?" diye fısıldadı. "Neden öteki
öğretmenlerle birlikte zindanda değil?"
“Sorduğun adama bak."
Olabildikleri kadar sessizce, Snape'in uzaklaşan
adımlarını izlediler yan koridorda.
"Üçüncü kata çıkıyor," dedi Harry, ama Ron elini
kaldırdı.
"Burnuna bir koku geliyor mu?"
Harry havayı kokladı, kirli çorapla kimsenin nedense hiç
temizlemediği genel tuvalet karışımı pis bir koku geldi
burnuna.
Sonra işittiler onu- derinlerden gelen bir homurtu, dev
ayakların sürünmesi. Ron eliyle gösterdi: Soldaki
geçidin sonunda kocaman bir şey onlara doğru
ilerliyordu. Karanlığa sığındılar hemen, yaratığın ay
ışığında belirdiğini gördüler.
Korkunç bir görüntüydü bu. Dört metre boyundaydı,
derisi gri kaya rengindeydi, koskoca bedeninin üstüne
hindistan cevizi büyüklüğünde ufacık bir kafa
yerleştirilmişti. Kısa bacakları ağaç gövdeleri kadar
kalındı, ayakları nasır içindeydi. İnanılmaz bir koku
yayıyordu çevresine. Elinde tuttuğu kocaman tahta
sopa, kollarının uzunluğu yüzünden yere değiyordu.
İfrit bir kapının önünde durup içeri baktı. Sivri kulaklarını
oynattı, minicik beynini çalıştırdı, sonra usulca odaya
daldı.
"Anahtar kilidin üstünde," diye mırıldandı Harry. "Onu
içeriye kilitleyebiliriz."
Ron, tedirginlik içinde, "İyi fikir," dedi.
Açık kapıya doğru ilerlediler, ağızları kupkuruydu, ifritin
ansızın çıkıvermemesi için dua ediyorlardı.
Harry bir sıçrayışta kapıya ulaştı, anahtarı yakaladı,
kapıyı çarparak kapattı, kilitledi.
"Evet!"
Zafer sarhoşluğu içinde geçitte koşmaya başladılar,
ama tam köşeye vardıklarında öyle bir şey duydular ki,
az kalsın korkudan öleceklerdi -korkunç bir çığlıktı bukilitledikleri
odadan geliyordu.
Ron, Kanlı Baron gibi bembeyaz kesilmişti. "Olamaz”
dedi.
Harry yutkundu. "Kızlar tuvaletiydi orası!"
"Hermione!" dediler birlikte.
Yapmak isteyecekleri son şeydi bu, ama başka çareleri
yoktu. Dönüp kapıya koştular, korkuyla titreyerek
anahtarı çevirdiler -Harry çekip açtı kapıyı- içeri daldılar.
Hermione Granger karşı duvarın dibine büzülmüştü,
bayılacaktı neredeyse. İfrit, duvarlardaki lavaboları
söküp atarak ona doğru ilerliyordu.
Harry, çaresizlik içinde, "Şaşırtmaca ver!" dedi, eline
geçen bir musluğu bütün gücüyle duvara fırlattı.
İfrit Hermione'nin birkaç adım ötesindeydi. Sesin
nereden geldiğini anlamak için aptal aptal gözlerini
kırpıştırarak çevresine bakındı. Minicik hain gözleri
Harry'ye ilişti. Bir an durakladı, sonra sopasını kaldırıp
onun üstüne saldırdı.
Ron, odanın öteki yanından, "Hey, kuşbeyinli!" diye
bağırarak madeni bir boru parçası fırlattı ifrite. İfrit,
borunun omzuna çarptığını bile fark etmemişti, ama
sesini duymuştu Ron'un, bu kez Harry'yi bırakıp ona
yöneldi; bu da Harry'ye ifritin yanından geçmek için vakit
kazandırdı.
Harry, "Hadi, koş, koş!" diye bağırdı Hermione'ye, onu
kapıya doğru çekmek istedi. Ama Hermione
kımıldayamıyordu bile, ağzı korkudan bir karış açık,
duvar dibine çökmüş, öylece duruyordu.
Çığlıklarla, yankılarla çılgına dönen ifrit bir daha kükredi,
en yakındaki, kaçacak yeri olmayan Ron'a saldırdı.
O anda hem korkusuzca hem de aptalca bir şey yaptı
Harry: Atlayıp ifritin boynuna sarıldı arkadan. İfrit,
Harry'nin sırtında olduğunun farkında bile değildi -ama
burnuna uzun bir değneğin sokulduğunu bir ifrit bile
anlar- onun sırtına atladığında asası elindeydi Harry'nin
- ucu da ifritin burun deliklerinden birine girmişti.
İfrit acıyla uluyarak iki büklüm oldu, sopasını salladı;
Harry can havliyle tutunuyordu ona; ya yerlere
savrulacak ya da sopayı kafasına yiyecekti.
Hermione yere büzülmüştü korkuyla; Ron kendi asasını
çıkardı- ne yaptığının farkında bile olmadan, aklına ilk
gelen büyülü sözleri haykırdı: "Wingardium Leviosa!"
Sopa ansızın fırladı ifritin elinden, havaya yükseldi,
yükseldi, sonra ağır ağır döndü- korkunç bir çatırtıyla
sahibinin kafasına indi. İfrit oracığa yüzükoyun yığıldı,
yığılırken de bütün odayı zangır zangır sarstı.
Harry ayağa kalktı; titriyordu, soluğu kesilmişti. Ron,
asası hâlâ havada, ne yaptığına şaşkınlıkla bakıyordu.
İlk konuşan Hermione oldu.
"Acaba- öldü mü?"
"Sanmıyorum," dedi Harry. "Olsa olsa bayılmıştır."
Eğilip asasını ifritin burnundan çıkardı. Yapışkan gri bir
sıvıyla kaplanmıştı asa.
"Öff-ifrit sümüğü."
Asasını ifritin pantolonuna sildi.
Bir kapının çarpıldığını duydular ansızın, kulaklarına
patırtılı ayak sesleri geldi; üçü de kafasını kaldırdı. Ne
büyük şamata kopardıklarını fark etmemişlerdi o arada;
ama gürültü de, ifritin korkunç çığlıkları da aşağıdan
mutlaka işitilmişti. Bir an sonra Profesör McGonagall
daldı odaya, hemen arkasında Snape vardı, onu da
Quirrell izliyordu. Quirrell ifrite şöyle bir baktı, sonra belli
belirsiz bir iniltiyle elini kalbine götürerek bir tuvaletin
üstüne çöktü.
Snape ifritin üstüne eğildi. Profesör McGonagall, Ron'la
Harry'ye bakıyordu. Onu hiç bu kadar öfkeli görmemişti
Harry. Dudakları bembeyaz kesilmişti. Gryffindor'a elli
puan kazandırma umudu Harry'nin içinden siliniverdi.
Sesinde soğuk bir öfkeyle, "Siz ne yaptığınızı
sanıyorsunuz?" dedi Profesör McGonagall. Harry, Ron'a
baktı. Ron'un asası hâlâ havadaydı. "Ölebilirdiniz.
Neden yatakhanede değilsiniz?"
Snape sert sert baktı Harry'ye. Harry gözlerini yere dikti.
Ron artık asasını indirseydi keşke.
Derken incecik bir ses geldi gölgeler arasından.
"Lütfen, Profesör McGonagall - onlar beni arıyorlardı."
"Miss Granger!"
Hermione sonunda ayağa kalkabilmeyi başarmıştı.
"İfriti aramaya çıkmıştım -çünkü tek başıma onunla
başedebilirim sanıyordum- çünkü çok şey okumuştum
onlar hakkında."
Ron asasını indirdi. Hermione Granger bir öğretmene
düpedüz yalan mı söylüyordu?
"Beni bulmasalardı ölmüştüm. Harry asasını ifritin
burnuna soktu, Ron da kafasına vurdu. Birini çağıracak
vakitleri yoktu. Onlar geldiğinde ifrit benim işimi bitirmek
üzereydi."
Harry'le Ron bu hikâyeyi ilk kez duymuyormuş gibi
görünmeye çalıştılar.
Profesör McGonagall, üçüne bakarak, "Şey- öyleyse..."
dedi. "Miss Granger, düpedüz budalalıktır bu, bir dağ
ifritini tek başınıza haklayabileceğinizi nasıl
düşünürsünüz?"
Hermione başını önüne eğdi. Harry'nin dili tutulmuştu.
Kuralları çiğneyecek son kişiydi Hermione, şimdi onları
kurtarmak için ne palavralar atıyordu. Snape'in
gülücükler dağıtması bile kendisini bu kadar
şaşırtmazdı.
Profesör McGonagall, "Miss Granger, bunun için
Gryffindor'dan beş puan silinecek," dedi. "Beni hayal
kırıklığına uğrattınız. Yaranız bereniz yok, doğru
Gryffindor Kulesi'ne gidin. Öğrenciler yemeklerini
kulelerinde yiyor." Hermione çıktı. Profesör McGonagall,
Harry'le Ron'a doğru baktı.
"Ucuz kurtuldunuz, ama birinci sınıf öğrencileri de koca
bir ifriti kolay kolay yere seremezdi doğrusu. İkiniz de
Gryffindor'a beşer puan kazandırdınız. Bu, Profesör
Dumbledore'a da bildirilecektir. Gidebilirsiniz."
Koşarak odadan ayrıldılar, iki kat çıkıncaya kadar da
birbirleriyle konuşmadılar. her şey bir yana, ifritin
kokusundan kurtulmak bile güzeldi.
Ron, "On puandan fazla almalıydık," diye homurdandı.
"Beş demek istiyorsun. Hermione yüzünden silinen beş
puanı unutma."
"Bizi kurtarmakla iyilik etti," dedi Ron, "aslına bakarsan,
biz onu kurtardık."
Harry hatırlatmadan edemedi: "Onu içeride o şeyle
kilitlemeseydik, kurtarmaya filan gerek kalmayacaktı."
Şişman Kadın tablosunun önüne gelmişlerdi.
"Domuz burnu," deyip girdiler.
Ortak salon kalabalıktı, gürültülüydü. Herkes yukarıya
gönderilmiş yemekleri yiyordu. Ama Hermione, kapının
yanında tek başına durmuş, onları bekliyordu.
Utangaçlıkla yüklü bir sessizlik oldu. Sonra, birbirlerine
hiç bakmadan, “Teşekkürler," deyip yemek almaya
koştular.
Ama o andan sonra, Hermione Granger arkadaşları
oldu. Bazı olaylar vardır, dostluklara yol açar, dört metre
boyunda bir ifritin canına okumak da öyle bir olaydı işte.

ON BİRİNCİ BÖLÜM: QUIDDITCH
Kasım ayına girdiklerinde hava çok soğudu birden bire.
Okulun çevresindeki dağlar buz grisi bir renge büründü,
göl donup çeliğe döndü. Her sabah çiyle kaplanıyordu
yer. Üst katların pencerelerinden Hagrid'in, sırtında
upuzun bir köstebek derisi palto, ellerinde tavşan
kürkünden eldivenler, ayaklarında da kunduz derisinden
kocaman çizmelerle, Quidditch alanındaki süpürgelerin
buzlarını çözdüğü görülebiliyordu.
Quidditch mevsimi başlamıştı. Harry, haftalarca
çalışmadan sonra, cumartesi günü ilk maçına çıkacaktı.
Gryffindor'la Slytherin arasındaydı maç. Gryffindor
kazanırsa, şampiyonluk yarışında ikinci sıraya
yükselecekti.
Kimse oynadığını görmemişti Harry'nin, Wood onu gizli
bir silah olarak saklamayı düşünmüştü. Ama onun
Arayıcı olarak oynayacağı haberi bütün okula yayılmıştı;
Harry, harika bir maç çıkaracağını söyleyenlere mi
inansın, yoksa ellerinde şilteyle onun tam altında koşup
duracaklarını söyleyenlere mi kulak versin, bilemiyordu.
Harry'nin artık Hermione'yle arkadaşlık etmesi büyük
şanstı doğrusu. Boş vakitlerini Wood'un Quidditch
çalıştırmasıyla geçiriyordu; Hermione olmasaydı, bütün
o ödevlerin altından nasıl kalkardı? Hermione, okuması
için çok ilginç bir kitap vermişti ona - Çağlar Boyunca
Quidditch kitabını.
Harry, Quidditch'te yedi yüz faul türü olduğunu, bunların
hepsinin de 1473'teki bir Dünya Kupası maçında
yapıldığını, Arayıcılar'ın genellikle en küçük, en hızlı
oyuncular arasından seçildiğini, en ciddi kazaların
onların başına geldiğini, Quidditch takımlarında yer
alanların oyun sırasında pek ölmediklerini, ama bazı
hakemlerin kayıplara karıştıklarını, aylar sonra da Büyük
Sahra'da ortaya çıktıklarını öğrendi.
Hermione, Harry'le Ron kendisini o dağ ifritinin elinden
kurtardıkları günden sonra, kuralları bozmak konusunda
biraz yumuşamıştı, şimdi çok daha şirin bir kızdı.
Harry'nin ilk Quidditch maçından bir gün önce, ders
arasında, Ron'u da yanlarına alıp buz gibi bahçeye
çıktılar; Hermione, bir reçel kavanozuna koyup
yanlarında taşıyabilecekleri masmavi bir ateş yaratmıştı.
Sırtlarını kavanoza vermiş ısınırlarken Snape çıkageldi.
Harry, Snape'in topalladığını gördü. Üç arkadaş, ateşi
gizlemek için birbirlerine sokuldular; böyle bir şeye izin
verilmiyordu herhalde. Ama Snape onların suçlu
bakışlarını fark etti. Topallayarak yaklaştı. Ateşi
görmemişti, ama bir bahane uydurup oradan çekip
gitmelerini söyleyecekti besbelli.
"O elindeki nedir, Potter?"
Çağlar Boyunca Quidditch'ti. Harry gösterdi.
"Kitaplıktan aldıklarınızı okul dışına çıkaramazsınız,"
dedi Snape. "Ver şunu bana. Gryffindor'dan beş puan
sildim."
Snape topallaya topallaya uzaklaşırken, "Bu kuralı şimdi
uydurdu," dedi Harry öfkeyle. "Bacağına ne oldu
acaba?"
Ron, acı acı, "Bilmem," diye homurdandı. "Umarım,
canını adamakıllı yakıyordur."
O akşam Gryffindor'ların Ortak Salonu çok kalabalıktı.
Harry, Ron, Hermione, bir pencerenin önünde birlikte
oturuyorlardı. Hermione, Harry'le Ron'un Tılsım
ödevlerini gözden geçiriyordu. Kopya çekmelerine hiç
mi hiç izin vermezdi ("Kopya çekerseniz nasıl
öğrenirsiniz?"), ama bir kere baştan sona okuyup onlara
yanlışlarını gösterirdi.
Harry tedirgindi. Aklını ertesi günkü maçtan başka bir
şeye verebilmek için Çağlar Boyunca Quidditch'i geri
almak istiyordu. Snape'ten niye korkacaktı ki? Ayağa
kalktı, Snape'e gidip kitabı isteyeceğini söyledi Ron'la
Hermione'ye.
"Kafayı mı yedin sen?" dedi ikisi birden, ama Harry'nin
bir fikri vardı, başka öğretmenlerin yanında Snape'in
buna karşı çıkmayacağını sanıyordu.
Öğretmenler odasına gidip kapıya vurdu. Yanıt gelmedi.
Bir daha vurdu. Boşuna.
Belki de Snape orada bırakmıştı kitabı. Denemeye
değerdi. Kapıyı araladı, içeriye bir göz attı - göz atar
atmaz da korkunç bir manzarayla karşılaştı.
Snape'le Filch içerdeydiler, başka kimse yoktu. Snape
cüppesini dizlerinin üstüne çekmişti. Bacaklarından biri
kan içindeydi, paramparça olmuştu neredeyse. Filch,
Snape'e sargı uzatıyordu.
“Lanet olasıca!" diyordu Snape. "Üçünü birden aynı
anda göz altında nasıl tutabilirsin ki!"
Harry sessizce kapıyı kapatmaya çalıştı, ama -
"POTTER!"
Snape, bacaklarını örtmek için cüppesini indirdi hemen,
yüzü öfkeden kırış kırış olmuştu. Harry yutkundu.
"Acaba kitabımı geri alabilir miyim diyordum."
"ÇIK DIŞARI! DIŞARI!"
Harry, Snape'in Gryffindor'dan puan silmesine fırsat
vermeden çıktı. Yukarı koştu.
Yanlarına varınca, Ron, "Aldın mı?" diye sordu. "Ne
oldu?"
Harry gördüklerini anlattı fısıltıyla.
Soluğu tıkanarak, "Bu ne demek, biliyor musunuz?" diye
bağladı sözlerini. "Cadılar Bayramı'nda üç başlı köpeğin
yanına gitmiş! Onu gördüğümüzde oraya gidiyordu
demek - köpeğin koruduğu her neyse, onu ele
geçirmeye çalışıyor! Süpürgeme bahse girerim ki,
kargaşa yaratmak için ifriti de o aldı içeri!"
Hermione'nin gözleri faltaşı gibi açıldı.
"Hayır- yapamaz bunu," dedi. "Biliyorum, pek iyi biri
değil, ama Dumbledore'un sakladığı bir şeyi de çalmaya
kalkışamaz."
Ron, "Hermione," diye atıldı, "Sen de bütün
öğretmenleri melek sanıyorsun. Harry doğru söylüyor.
Snape'e hiç mi hiç güven olmaz. Ama neyin peşinde
acaba? Köpek neyin bekçiliğini yapıyor?"
Harry yatağa giderken kafasında hep bu soru çınlıyordu.
Neville horul horul uyuyordu, ama gözünü bile
kırpamadı Harry. Kafasını boşaltmaya çalıştı- uyuması
gerekiyordu, mutlaka uyumalıydı, birkaç saat sonra ilk
Quidditch maçına çıkacaktı çünkü- ama bacağını
gördüğü anda Snape'in gözlerinde beliren o bakışı
unutmak kolay değildi.
Ertesi sabah hava pırıl pırıldı, ama soğuktu. Büyük
Salon'u mis gibi kızarmış sosis kokusu sarmıştı, herkes
o günkü Quidditch maçından söz ediyordu.
"Kahvaltı etmen gerek."
"Canım bir şey istemiyor."
Hermione, "Bir dilim kızarmış ekmek ye hiç olmazsa,"
dedi.
"Aç değilim."
Çok korkuyordu Harry. Bir saat sonra Quidiitch alanında
olacaktı.
"Harry," dedi Seamus Finnigan, "güçlü olman gerek.
Karşı takım oyuncuları Arayıcılar'ı kovalar hep."
Harry, Seamus'in sosislere ketçap boca edişine
bakarak, "Sağol," dedi.
Saat on bire geldiğinde, bütün okul Quidditch alanını
çevreleyen sıraları doldurmuştu. Öğrencilerin çoğunun
elinde dürbün vardı. Sıralar epey yüksekteydi gerçi, yine
de bazen maçı izlemek güçleşiyordu.
Ron'la Hermione, üst sırada oturan Neville, Seamus ve
West Ham taraftarı Dean'in yanına çöktüler. Harry'ye
sürpriz yapacaktılar, Scabbers'ın parçaladığı
çarşaflardan birinin üstüne “Başkan Adayımız Potter”
yazmışlardı. Çizgileri hiç de fena olmayan Dean, yazının
altına kocaman bir Gryffindor arması, kanatlı bir aslan
resmi kondumuştu. Hermione de minicik bir büyü yaptı,
harflerin boyuna renk değiştirmesini sağladı.
Bu arada soyunma odasında Harry'le takım arkadaşları
kırmızı formalarını giyiyorlardı (Slytherin'ler yeşil
formayla oynayacaklardı).
Wood, herkesin kendisini dinlemesi için birkaç kere
öksürdü.
"Hadi bakalım, beyler." dedi.
"Hanımları unutma," dedi Kovalayıcı Angelina Johnson.
"Ve hanımlar," dedi Wood. "Vakit geldi."
"Büyük maç," dedi Fred Weasley.
"Hepimizin beklediği maç," dedi George.
Fred, "Oliver'ın konuşmasını artık ezberledik," dedi
Harry'ye. "Geçen yıl da takımdaydık."
"Siz ikiniz, kapayın çenenizi," dedi Wood. "Gryffindor
takımı yıllardır hiç bu kadar güçlü olmamıştı.
Kazanacağız. Biliyorum."
“Kazanamazsak canınıza okurum” gibilerden baktı.
"Tamam. Vakit geldi. Hepinize iyi şanslar."
Harry, Fred'le George'un peşinden soyunma odasından
çıktı, dizleri zangır zangır titriyordu, alkışlar arasında
alana.yürüdüler.
Hakem, Madam Hooch'tu. Alanın tam ortasında durmuş,
elinde süpürge, iki takımı bekliyordu.
Takım oyuncuları çevresini sarınca, "Kuralların dışına
çıkmadan oynayın," dedi. Harry, onun bunu söylerken
Slytherin kaptanı, beşinci sınıf öğrencisi Marcus Flint'e
baktığını gözden kaçırmadı. Flint'te biraz ifrit kanı vardı
anlaşılan. Yükseklerde dalgalanan Başkan Adayımız
Potter yazısını gördü o sırada. İçi bir tuhaf oldu. şimdi
daha korkusuzdu artık.
- Süpürgelerinize binin, lütfen.
Harry, Nimbus 2000'ine bindi.
Madam Hooch gümüş düdüğünü bütün gücüyle öttürdü.
On beş süpürge göğe havalandı. Yükseldiler,
yükseldiler.
- Gryffindor'dan Angelina Johnson, Quaffle'ı hemen
yakaladı.
- Ne müthiş bir Kovalayıcı şu kız, üstelik ne kadar
da çekici-
“JORDAN!”
- Özür dilerim, Profesör.
Weasley ikizlerinin arkadaşı Lee Jordan anlatıyordu
maçı, Profesör McGonagall da yanında oturmuş, onu
denetliyordu.
- Fişek gibi yükseliyor, çok güzel bir pas attı Alicia
Spinnet'a.
Alicia'yı Oliver Wood keşfetmişti, geçen yıl yedek kaldı.
- Alicia'dan yine Johnson'a.
- Hayır, Slytherin'ler kaptı Quaffle'ı.
- Slytherin kaptanı Marcus Rint Quaffle'la ilerliyor.
- Bir kartal gibi süzülüyor havada.
- Tam golünü.
- Hayır, Gryffindor Tutucusu Wood engel oluyor,
Quaffle Gryffindor'larda.
- Gryffindor Kovalayıcısı Katie Bell, Flint'in
yanından pike yapıyor.
- AH!
- Canı epey yandı herhalde, kafasına bir Bludger
indi.
- Quaffle Slytherin'lere geçti.
- Adrian Pucey direklere doğru ilerliyor, ama ikinci
Bludger da onu engelledi, ya Fred ya da George
Weasley yolladı topu, hangisi bilmiyorum.
- Gryffindor Vurucular'ı iyi çalışıyor.
- Quaffle şimdi Johnson'da yine, önü açık, hızla
ilerliyor.
- Uçuyor, uçuyor.
- Bir Bludger'ı sıvıştırdı işte.
- Direkler tam önünde.
- Hadi, Angelina.
- Tutucu Bletchley dalıyor.
- Tutamıyor.
- Gryffindor'lar.
- GOL!
Gryffindor'ların sevinç çığlıkları yükseldi göğe,
Slytherin'ler ise homurdanıyordu.
"Şöyle toparlanın biraz, kıpırdayın.”
“Hagrid!”
Ron'la Hermione, Hagrid'e yer açmak için birbirlerine
iyice sokuldular.
Boynuna astığı dürbüne hafifçe vurarak, "Kulübeden
seyrediyordum," dedi Hagrid. "Ama burada, kalabalığın
içinde olmaya benzemiyor. Snitch daha görünmedi,
değil mi?"
"Hayır," dedi Ron. "Harry'ye daha iş düşmedi."
Hagrid, dürbününü kaldırıp gökte bir nokta gibi görünen
Harry'ye bakarak, "Daha başına bir iş gelmedi ya, bu da
bir şey," dedi.
Harry, tepelerinde, çok yükseklerde, Snitch'i kollayarak
dönüp duruyordu. Bu taktiği Wood'la birlikte
hazırlamışlardı.
"Snitch'i görünceye kadar bir şeye bulaşmayacaksın,"
demişti Wood. "Gerektiğinden önce saldırıya uğraman
doğru olmaz."
Angelina sayı yapınca, Harry de dayanamamış, birkaç
takla atmıştı. şimdi yine Snitch'i kollamaktaydı. Bir ara
şöyle bir altın parıltısı görür gibi oldu, ama Weasley'lerin
kol saatlerinden birinin yansımasıydı bu; bir ara da bir
Bludger top mermisi gibi hızla geldi üstüne, ama Harry
eğildi, Fred Weasley de Bludger'ın peşine düştü.
Bludger'a bütün gücüyle vurup onu Marcus Flint'e doğru
savururken, "Sen iyisin ya, Harry?" diye bağırdı.
- Slytherin saldırıyor.
diyordu Lee Jordan.
- Kovalayıcı Pucey iki Bludger'dan,
Weasley'lerden, Kovalayıcı Bell'den sıyrıldı,
ilerliyor.
- Bir dakika - Snitch miydi o?
Adrian Pucey, sol kulağının dibinden yıldırım hızıyla
geçen sapsarı pırıltıya bakayım derken Quaffle'ı
düşürdü, seyircilerden bir mırıltı yükseldi.
Harry de gördü onu. Büyük bir heyecanla altın ışıltıya
doğru süzüldü. Snitch, Slytherin Arayıcısı Terence
Higgs'in de gözünden kaçmamıştı. Neredeyse burun
buruna, Harry'le topu kovalamaya başladılar - Öteki
oyuncular ne yapmaları gerektiğini unutup havada
salınarak onları seyretmeye koyuldular.
Harry, Higgs'den daha hızlıydı -Küçücük yuvarlak topun
kanat çırparak nereye yöneldiğini görebiliyordu- daha da
hızlandı.
GÜMM! Aşağıdaki Gryffindor'lardan öfkeli çığlıklar
yükseldi - Marcus Flint kasıtlı biçimde Harry'nin önünü
kesmiş, Harry de havada boyuna yön değiştiren
süpürgesine sarılmak zorunda kalmıştı can havliyle.
"FAUL!" diye bağırdı Gryffindor'lar.
Madam Hooch öfkeyle bir şeyler söyledi Flint'e, sonra
da Slytherin'leri penaltıyla cezalandırdı. Ama o kargaşa
içinde Altın Snitch gözden yok olup gitmişti yine.
Aşağıda, oturduğu yerde Dean Thomas avazı çıktığı
kadar bağırıyordu: "At dışarı! Kırmızı kart!"
Ron, "Bu futbol değil, Dean," diye hatırlattı ona.
"Ouidditch oyuncularını oyundan atamazsın - hem
kırmızı kart da nedir?"
Ama. Hagrid de Dean gibi düşünüyordu.
"Kuralları değiştirmeleri gerek. Flint, Harry'yi tepe üstü
yere çakabilirdi."
Lee Jordan, yan tutmamak için çok zorlanıyordu.
- Böyle apaçık, böyle alçakça bir saldırıdan sonra -
"Jordan!" diye gürledi Profesör McGonagall.
- Yani, böyle pisliğe -
“Jordan, seni uyarıyorum -”
- Peki peki. Rint, Gryffindor Arayıcısı'nı az kalsın
öldürecekti, olur böyle şeyler.
- Şimdi Gryffindor penaltı kullanacak.
- Spinnet dışarı atıyor, sorun yok, oyun sürüyor, top
yine Gryffindor'da.
Tam o sırada, Harry, başının üstünden tehlikeli biçimde
geçen bir başka Bludger'ı savuşturmayı başardı.
Süpürgesi ansızın yalpaladı; ödü koptu. Düşeceğini
sandı bir an. Elleri ve dizleriyle sımsıkı sarıldı
süpürgeye. Daha önce başına hiç böyle bir şey
gelmemişti.
Aynı şey bir daha oldu. Süpürge onu sırtından atmaya
çalışıyordu sanki. Ama Nimbus 2000'ler de binicileri pek
öyle fırlatıp atan süpürgelerden değillerdi. Harry,
Gryffindor direklerine dönmeye çalıştı; Wood'dan mola
almasını isteyecekti- ama süpürgesinin bütün bütüne
denetimden çıktığını gördü. Çeviremiyordu onu.
Yönetemiyordu.. Havada zikzaklar çizerek ilerliyor,
arada çılgıncasına yalpalayarak binicisini üstünden
atmaya çalışıyordu.
Lee maçı anlatmaktaydı hâlâ.
- Top Slytherin'de.
- Flint Quaffle'ı aldı.
- Spinnet'ı geçiyor.
- Bell'i de geçiyor.
- Suratına bir Bludger indi, keşke burnu kırılsa.
- Şaka ediyordum, Profesör.
- Slytherin sayı yaptı.
- Olamaz...
Slytherin'lerden bir alkış koptu. Kimse Harry'nin
süpürgesinin garip davranışlarını fark etmemişti.
Süpürge ağır ağır daha yükseklere çıkarıyordu Harry'yi,
yükseldikçe de hopluyor, zıplıyor, yalpalıyordu.
"Harry ne yapıyor öyle, aklım ermedi," diye homurdandı
Hagrid. Dürbünüyle baktı. "Onu tanımasam süpürgesini
tutamıyor derim... ama olacak iş değil..."
Sıralarda oturan herkes Harry'yi göstermeye başladı
birden bire. Süpürge boyuna takla atıyordu havada,
Harry'nin bütün yaptığı, ona tutunmaya çalışmaktı.
Bütün seyircilerin soluğu kesilmişti. Harry'nin süpürgesi
çılgıncasına hoplayıp binicisini üstünden attı. Harry tek
eliyle süpürgeye yapıştı, havada sallanmaya başladı.
Seamus, "Flint faul yaptığında acaba bir şey mi oldu
ona?" diye fısıldadı.
Titrek bir sesle, "Olamaz," dedi Hagrid. "Süpürgeleri
Kara büyüden başka hiçbir şey etkileyemez- hiçbir
çocuk bir Nimbus 2000'e böyle bir şey yapamaz."
Bu sözler üzerine, Hermione dürbününü aldı Hagrid'in,
ama yukarıya, Harry'ye bakacağına deli gibi kalabalığı
taramaya başladı.
"Ne yapıyorsun?" diye inledi Ron. Beti benzi atmıştı.
Hermione, "Biliyordum," dedi soluk soluğa. "Snape,
bak."
Ron dürbünü aldı. Snape tam karşılarındaki bölümün
ortasındaydı. Gözlerini Harry'ye dikmiş, soluk bile
almadan bir şeyler mırıldanıyordu boyuna.
"Bir şey yapıyor- süpürgeyi büyülüyor," dedi Hermione.
"Ne yapacağız?"
"Bana bırak."
Ron'un tek kelime daha söylemesine fırsat vermeden,
ortalıktan yok oluverdi Hermione. Ron dürbünü Harry'ye
çevirdi yine. Süpürge öylesine sarsılıyordu ki,
Harry'nin daha fazla tutunması olanaksızdı. Bütün
seyirciler ayağa kalkmış, Weasley kardeşlerin Harry'yi
kurtarmaya gidişlerini seyrediyordu dehşet içinde - onu
kendi süpürgelerine almaya çalışıyordu Weasley
kardeşler, ama onlar yaklaştıkça Harry'nin süpürgesi
daha da yükseliyordu. Weasley kardeşler alçalıp onun
altında çember çizerek dönmeye koyuldular - düşecek
olursa onu tutmaya çalışacaklardı. Bu arada, kimse
farkına varmadan, Marcus Hint Quaffle'ı alıp beş kere
sayı yaptı.
Ron, çaresizlik içinde, "Hadisene, Hermione," diye
mırıldandı.
Hermione kalabalığı yararak Snape'in oturduğu bölüme
gitmişti. Şimdi onun arkasındaki sırada koşuyordu;
Profesör Quirrell'ı tepe üstü ön sıraya devirince özür
dileme gereğini bile duymadı. Snape'in yanına varınca
çömeldi, asasını çıkarıp iyi seçilmiş bir kaç sözcük
mırıldandı. Masmavi alevler fırladı asasından, Snape'in
cüppesinin eteğini sardı.
Snape'in tutuştuğunu fark etmesi için otuz saniye kadar
geçti. Onun çığlığı bastığını görünce, başarılı olduğunu
anladı Hermione. Eteği saran alevleri cebindeki küçük
bir kavanoza koyarak oradan uzaklaştı- neler olduğunu
hiç anlamayacaktı Snape.
Tamamdı artık. Harry havada süpürgesine yeniden
binebilmişti ansızın.
"Bakabilirsin, Neville!" dedi Ron. Neville, son beş
dakikadır Hagrid'in paltosuna kapanmış, hıçkıra hıçkıra
ağlamaktaydı.
Harry hızla alçalmaya başladı, seyirciler elini ağzına
götürdüğünü gördüler onun, midesi bulanıyordu da
çıkaracaktı sanki- Harry dört ayak üstü indi yere
-öksürdü- sonra altından bir şey düştü eline.
Onu havaya kaldırarak, "Snitch'i yakaladım!" diye
bağırdı, maç da herkesin şaşkınlığı içinde sona erdi.
Hint, yirmi dakika sonra bile, "Onu yakalamadı ki, az
kalsın yutuyordu," diye uluyordu, ama bir yararı yoktu
bunun- Harry kuralların dışına çıkmamıştı, Lee Jordan
da mutluluk içinde sonucu haykırıyordu Gryffindor 170-
60 kazanmıştı. Harry hiçbirini duymadı bunların.
Hagrid'in kulübesinde Ron ve Hermione'yle demli bir
çay içiyordu.
"Snape'in başının altından çıktı," diyordu Ron.
"Hermione de, ben de gördük. Süpürgeni lanetliyordu,
boyuna mırıldanıyordu, gözlerini sana dikmişti."
Maçı izlerken bunların hiçbirini duymamış olan Hagrid,
"Saçma," dedi. "Snape niye böyle bir şey yapsın?"
Harry, Ron, Hermione birbirlerine baktılar, acaba
anlatsalar mıydı ona? Harry gerçeği söylemeye karar
verdi.
"Onun hakkında bir şey öğrendim," dedi Hagrid'e.
"Cadılar Bayramı'nda üç başlı köpeği atlatmaya çalıştı.
Köpek onu ısırdı. Artık neyin bekçiliğini yapıyorsa, onu
çalmaya çalışıyordu Snape."
Hagrid çaydanlığı yere düşürdü.
"Siz Fluffy'yi nereden biliyorsunuz?
"Fluffy'yi mi?"
"Evet -benimdir- geçen yıl meyhanede tanıdığım bir
Yunan'dan aldımdı -Dumbledore'a verdim- bekçiliğini
yapsın diye..."
Harry, merakla, "Neyin bekçiliğini?" diye sordu.
Hagrid, "Başka bir şey sorma bana," diye homurdandı.
"Büyük bir sırdır bu. Söyleyemem."
"Ama Snape çalmaya çalışıyordu onu."
Hagrid, "Saçma," dedi yine. "Snape, Hogwarts
öğretmenlerinden biri, böyle bir şey yapmaz."
Hermione, "Peki, neden Harry'yi öldürmeye çalıştı
öyleyse?" diye bağırdı.
O gün öğleden sonra olanlar, Snape hakkındaki bütün
düşüncelerini değiştirmişti anlaşılan.
"Bir uğursuzluk büyüsü gördüm mü, hemen anlarım,
Hagrid. Bu konuda yazılmış her şeyi okudum! Büyü
yaptığın şeye dimdik bakman gerek, Snape gözlerini
bile kırpmıyordu. Gördüm onu!"
Hagrid, öfkeyle, "Yanılıyorsunuz diyorum size!" diye
gürledi. "Harry'nin süpürgesi niye öyle şeyler yaptı,
aklım ermez, ama Snape öğrencileri öldürmeye
kalkışacak biri değil! Şimdi dinleyin beni -üçünüz de- sizi
ilgilendirmeyen şeylere bulaşıyorsunuz. Tehlikeli bir şey
bu. O köpeği unutun, neyin bekçiliğini yaptığını da
unutun, bu Profesör Dumbledore'la Nicolas Flamel
arasında bir şey."
"Haa!" diye mırıldandı Harry. "Demek işin içinde Nicolas
Flamel diye biri daha var, öyle mi?"
Hagrid, öfke içinde, kendi kendine lanetler yağdırıyor
gibiydi.

ON İKİNCİ BÖLÜM: KELİD AYNASI
Noel yaklaşıyordu. Aralık ortalarında bir sabah
Hogwarts'takiler uyanınca her yerin bir metre karla
örtülmüş olduğunu gördüler. Göl donmuştu, Weasley
kardeşler bir kaç kartopuna büyü yapıp onları Quirrell'ın
sarığında hoplattıkları için cezalandırıldılar. Hagrid,
fırtınalı gökte mektup taşımayı nasılsa başarabilen
birkaç baykuşu iyileştirip yeniden uçacak duruma
getirdi.
Herkes tatili dört gözle bekliyordu. Gryffindor Ortak
Salonu'yla Büyük Salon'da ateş güldür güldür
yanıyordu, ama esintili koridorlar buz gibi soğuktu, acı
rüzgâr sınıf pencerelerini zangırdatıyordu. En kötüsü de
Profesör Snape'in zindanlardaki sınıfıydı; öylesine
soğuktu ki sınıf, herkesin soluğu sis gibi yükseliyordu
ağzından, öğrenciler sıcak kazanlarına sokulabildikleri
kadar sokuluyorlardı.
İksir dersinin birinde, "Evlerinde istenmedikleri için Noel'i
Hogwarts'ta geçirecek öğrencilere acıyorum," dedi
Draco Malfoy.
Konuşurken Harry'ye bakıyordu. Crabbe'yle Goyle
kıkırdadı. O sırada öğütülmüş aslanbalığı kılçığı
ölçmekte olan Harry onlara aldırmadı. Malfoy, Quidditch
maçından beri daha da tatsız biri olup çıkmıştı.
Slytherin'in yenilgisini içine sindirememiş, Gryffindor'u
bundan sonraki maçta Harry'nin yerine Arayıcı olarak
koca ağızlı bir ağaç kurbağası oynatacağını söyleyerek
herkesi güldürmeye çalışmıştı. Sonra da kimsenin bunu
komik bulmadığını fark etmişti, herkes Harry'nin o
hoplayan süpürgede nasıl durduğundan pek etkilenmişti
çünkü. Malfoy da, kıskançlık ve öfke içinde, doğru
dürüst bir ailesi olmadığını söyleyerek Harry'ye
sataşmayı sürdürmüştü.
Harry'nin Noel'de Privet Drive'a gitmeyeceği doğruydu.
Profesör McGonagall bir hafta önce gelmiş, tatilde
okulda kalacakların listesini çıkarmıştı; Harry hemen
yazdırmıştı adını. Hiç üzülmüyordu buna, geçirdiği en
güzel Noel herhalde bu olacaktı. Ron'la kardeşleri de
okulda kalacaktı, çünkü Mr. ve Mrs. Weasley Charlie'yi
görmek için Romanya'ya gidiyorlardı.
İksir dersinin sonunda zindanlardan çıkarken,
önlerindeki koridoru kapayan koca bir köknar ağacıyla
karşılaştılar. Dibinden fırlamış iki dev ayakla of-pof
sesleri, ağacın arkasında Hagrid'in bulunduğunu
gösteriyordu.
Ron, başını dalların arasından uzatarak, "Merhaba,
Hagrid, yardım ister misin?" diye sordu.
"Yok, iyiyim, sağol, Ron."
Arkalarından Malfoy'un soğuk homurtusu duyuldu:
"Yoldan çekilir misin? Sen de bahşiş mi koparmaya
çalışıyorsun, Weasley? Hogwarts'tan ayrılınca sen de
bekçi olacaksın herhalde- sizin evinizin yanında
Hagrid'in kulübesi saray gibidir."
Ron tam Malfoy'a saldırıyordu ki, merdivenlerde Snape
göründü.
"WEASLEY!"
Ron, Malfoy'un cüppesinin yakasını bıraktı.
Hagrid, ağacın arkasından kocaman kıllı yüzünü
uzatarak, "Ron'u kışkırtmaya çalışıyor, Profesör Snape,"
dedi. "Malfoy ailesine hakaret ediyordu."
Snape, hışırtılı sesiyle, "Ne olursa olsun, kavga etmek
Hogwarts kurallarına aykırıdır," dedi. "Gryffindor'dan beş
puan daha, Weasley. Daha fazla kesmediğime sevin.
Hadi şimdi, yürüyün hepiniz."
Malfoy, Crabbe ve Goyle, ağacın dallarını itip sırıtarak
uzaklaştılar, her yana kozalaklar saçıldı.
Ron, Malfoy'un arkasından dişlerini gıcırdatarak, "Bunun
hesabını soracağım ondan," dedi. "Şu günlerde
soracağım. Elime bir geçirirsem -"
"İkisinden de tiksiniyorum," dedi Harry, "Malfoy'dan da,
Snape'ten de."
Hagrid, "Hadi, keyiflenin biraz, Noel yaklaşıyor," dedi.
"Bakın ne söyleyeceğim size, benimle gelin de Büyük
Salon'a bir göz atın, dehşet oldu."
Harry, Ron ve Hermione, Hagrid'le ağacının peşine
takılıp Büyük Salon'a gittiler; Profesör McGonagall'la
Profesör Flitwick, Noel süslemeleriyle uğraşıyordu.
"Ah, Hagrid, sonuncu ağaç- ilerideki köşeye koyar
mısın?"
Salon çok görkemliydi doğrusu. Duvarlara çobanpüskülü
ve ökseotundan yapılmış süslemeler asılmıştı,
odaya tam on iki dev Noel ağacı yerleştirilmişti, bazıları
incecik buzullarla parlıyor, bazıları da üstlerindeki
yüzlerce mumla ışıldıyordu.
"Tatilinize kaç gün kaldı?" diye sordu Hagrid.
"Sadece bir," dedi Hermione. "Şimdi aklıma geldi Harry,
Ron, yemeğe yarım saat var, kitaplıkta olmalıyız."
Ron, "Doğru, haklısın," dedi, asasının ucundan fışkırttığı
altın baloncukları yeni ağacın dallarına asmakta olan
Profesör Flitwick'ten zor ayırdı gözlerini.
Hagrid, onların peşine takılıp salondan çıkarken,
"Kitaplığa mı?" diye sordu. "Tatilden hemen önce mi?
Siz de çalışmaya amma meraklıymışınız haa?"
Harry, "Biz çalışmıyoruz ki," dedi neşeyle. "Sen Nicolas
Flamel'ın sözünü ettiğinden beri onun kim olduğunu
araştırıyoruz."
"Ne yapıyorsunuz?" İyice şaşırmışa benziyordu Hagrid.
"Bana bakın -söyledimdi size- bırakın bunu. Köpeğin
neyi koruduğu sizi ilgilendirmez."
Hermione, "Biz sadece Nicolas Flamel'in kim olduğunu
anlamaya çalışıyoruz, o kadar," dedi.
"İstersen sen söyle de bizi bir dertten kurtar," dedi Harry.
"Şimdiye kadar yüzlerce kitap karıştırdık, hiçbir yerde
adını göremedik -bir ipucu ver- biliyorum, adını bir yerde
okumuştum."
Hagrid, "Benden laf alamazsınız," diye kestirip attı.
"Öyleyse kendimiz arar buluruz," dedi Ron; homurdanıp
duran Hagrid'den ayrılıp kitaplığa koştular.
Hagrid ağzından kaçırdığından beri Flamel'ın adını
arıyorlardı kitaplarda, Snape'in çalmaya çalıştığı şeyin
ne olduğunu başka türlü nasıl öğrenebilirlerdi? Sorun,
nereden başlayacağını bilmekti. Flamel'ın, adını
kitaplara geçirecek ne yaptığını bilmeden hiç de kolay
olmuyordu bu iş. Yirminci Yüzyılın Büyük
Sihirbazları'nda, Çağımızın Önemli Büyücüleri'nde
yoktu; Önemli Modern Büyücülük Buluşları'nda da,
Büyücülükte Son Gelişmeler Üstüne Bir înceleme'de de
adına rastlanmıyordu. Kitaplık da kitaplıktı hani; içinde
on binlerce kitap, binlerce raf, yüzlerce bölme vardı.
Hermione incelemeye karar verdiği konuların ve kitap
adlarının listesini çıkarırken, Ron da bir raftan rasgele
kitaplar indirmeye koyuldu. Harry, Kısıtlı Bölüm'e
yöneldi. Flamel'ı orada bir yerlerde bulabileceğini
düşünüyordu bir süredir. Ama o bölümdeki kitaplara
bakabilmek için öğretmenlerin birinden imzalı bir kâğıt
getirmesi gerekiyordu, öyle bir izin alamayacağını da
biliyordu. Hogwarts'ta öğretilmeyen, sadece ileri
düzeyde Karanlık Sanatlara Karşı Savunma dersini alan
yüksek sınıf öğrencilerinin okuyabildiği, Kara Büyü'yle
ilgili kitaplardı bunlar.
"Ne arıyorsun, çocuk?"
"Hiç," dedi Harry.
Kitaplık görevlisi Madam Pince, elindeki toz fırçasını
salladı ona.
"Öyleyse dışarı. Hadi - git buradan!"
Harry ayaküstü bir yalan kıvıramadığına üzülerek
kitaplıktan ayrıldı. Ron ve Hermione'yle birlikte, Flamel'ı
nerede bulabileceklerini Madam Pince'e sormamayı
daha önce kararlaştırmışlardı. Söylerdi nasıl olsa, ama
bunun Snape'in kulağına gitmesini göze alamazlardı.
Harry dışarıda, koridorda iki arkadaşını bekledi, bakalım
onlar bir şey bulabilecekler miydi? Ama pek de umutlu
değildi. İki haftadır arıyorlardı, ama kitaplığa sadece
ders aralarında gidebildikleri için, bir şey bulamamaları
da pek şaşırtıcı değildi doğrusu. Bütün istedikleri,
Madam Pince'in soluğunu enselerinde duymadan şöyle
uzun uzun araştırmaktı.
Beş dakika sonra, başlarını iki yana sallayarak, Ron'la
Hermione geldiler yanına. Yemeğe gittiler.
"Ben yokken bakmayı sürdüreceksiniz, değil mi?" dedi
Hermione. "Bir şey bulacak olursanız, bana bir baykuş
yollarsınız."
Ron, "Sen de annenle babana sor bakalım, Flamel'ın
kim olduğunu biliyorlar mı," dedi. "Onlara sormak daha
güvenli."
"Elbette güvenlidir," dedi Hermione. "İkisi de dişçi."
Tatil başlayınca, Ron'la Harry öylesine eğleniyorlardı ki,
Flamel'ı pek düşünmüyorlardı bile. Yatakhane onlara
kalmıştı, Ortak Salon da her zamankinden tenhaydı,
ocağın önündeki güzel koltuklara rahatça
kurulabiliyorlardı. Saatlerce oturuyor, artık ne buldularsa
şişe geçirip kızartıyor, Malfoy'u okuldan nasıl
attırabileceklerini konuşuyorlardı- elbette olacak iş
değildi bu, ama lafı bile güzeldi.
Ron, Harry'ye büyücü satrancı da öğretmeye başlamıştı.
Tıpkı Muggle satrancı gibiydi bu, ama taşlar canlıydı, bu
da askerleri savaşta komuta etmek gibi bir duygu
uyandırıyordu oynayanda. Ron'un satranç takımı pek
eskiydi, yıpranmıştı. Sahip olduğu her şey gibi, o da
aileden kalmıştı - büyükbabasından. Ama yaşlı taşlar
uysaldı doğrusu, Ron ne derse hemen yapıyorlardı.
Harry, Seamus Finnigan'dan ödünç aldığı taşlarla
oynuyordu, doğrusu hiçbirinin güveni yoktu kendisine.
Pek iyi bir oyuncu sayılmazdı, taşlar ne yapacağını
söylüyor, boyuna bağırıp çağırıyorlardı: "Beni oraya
yollama, atını görmüyor musun? Onu yolla. Onu yitirsek
de önemi yok."
Noel'den bir gece önce, Harry ertesi günkü oyunları,
yemekleri düşünerek yattı, armağan beklemiyordu
kimseden. Ama ertesi sabah uyandığında ilk gördüğü,
yatağının ayak ucuna bırakılmış küçük bir paket yığını
oldu.
Kalkıp sabahlığını giyerken, Ron'un uykulu sesini
duydu: "Mutlu Noeller."
"Sana da," dedi Harry. "Şuna bakar mısın? Armağan
bırakmışlar!"
Ron, Harry'ninkinden biraz daha büyük olan kendi paket
yığınına eğilerek, "Ne bekliyordun yani?" dedi. "Şalgam
mı bırakacaklardı?"
Harry en üstteki paketi aldı. Kahverengi bir kâğıda
sarılmış, üstüne de eğri büğrü harflerle “Hagrid'den
Harry'ye” yazılmıştı. Kabaca yontulmuş tahta bir flüt çıktı
paketten. Besbelli Hagrid yapmıştı bunu. Harry üfledibaykuş
sesine benzer bir ses duyuldu.
Çok daha küçük olan ikinci paketten bir not çıktı.
Noel kartını aldık; armağanını ilişikte gönderiyoruz.
Vernon Enişte ile Petunia Teyze.
Nota bir tanecik bozukluk para, elli pens iliştirilmişti.
"Beni unutmamışlar," dedi Harry.
Ron elli pensten büyülenmişti sanki
"Acayip!" dedi. "Biçimi ne tuhaf! Pan mı bu?"
"Senin olsun," dedi Harry; Ron'un ne kadar sevindiğini
görünce güldü. "Hagrid, teyzem, eniştem- ötekileri kim
yollamış acaba?"
Ron, yüzü pembeleşerek, yamru yumru bir paketi
gösterdi, "Şunun kimden geldiğini biliyorum galiba,"
dedi. "Annemden. Ona kimseden armağan
beklemediğini söylemiştim- ah, olamaz," diye
homurdandı sonra. "Sana Weasley kazağı örmüş."
Harry kâğıdı yırtarak paketi açmıştı bile. İçinden el
örgüsü zümrüt yeşili bir kazakla evde yapılmış
kurabiyeler çıktı.
Ron, kendi paketini açarak, "Bize her yıl kazak örer,"
dedi. "Benimki hep vişne çürüğüdür."
Harry, "Beni de düşünmesi ne kadar güzel," dedi; bir
kurabiye attı ağzına- kurabiye de çok tatlıydı doğrusu.
Bir sonraki paketten de tatlı çıktı - Hermione'den koca
bir kutu Çikolatalı Kurbağa.
Bir tek paket kalmıştı şimdi. Harry onu kaldırıp şöyle bir
yokladı. Çok hafifti. Sonra açtı.
Sıvıya benzer gümüş rengi bir şey kayıverdi yere,
kıvrılarak durdu, pırıl pırıl parlıyordu. Ron'un soluğu
kesilmişti sanki.
“Bunları duymuştum," dedi fısıltıyla. Hermione'nin
armağanını, Binbir Çeşit Fasulye şekerlemesi kurusunu
yatağa bıraktı. "Eğer düşündüğüm şeyse bu- çok ender
bulunan, çok değerli bir şeydir."
"Nedir bu?"
Harry, parlayan gümüş rengi kumaş parçasını yerden
aldı. Dokununca bir tuhaf geliyordu insanın eline. Sudan
dokunmuş bir kumaştı sanki.
Yüzünde derin bir hayranlıkla, "Bir 'görünmezlik pelerini'
bu," dedi Ron. "Evet - denesene."
Harry, pelerini sırtına attı; Ron bir çığlık kopardı.
"Öyle! Aşağı bak!"
Harry ayaklarına baktı; ama ayakları ortada yoktu.
Aynaya koştu. Kendini gördü. Bedeni yok olmuştu,
sadece kafası sallanıyordu havada. Pelerini başına
çekti, görüntüsü bütün bütüne siliniverdi.
Ron, "Bir de not var!" dedi ansızın. "İçinden bir not
düştü!"
Harry pelerini çıkarıp mektubu kaptı. Daha önce hiç
görmediği incecik, süslü harflerle şunlar yazılıydı:
Baban ölmeden önce bunu bana bıraktı. Sana
vermenin sırası geldi.
Onu iyi kullan. Mutlu Noeller dilerim.
İmza yoktu. Harry gözlerini nottan ayıramıyordu. Ron
hayran hayran pelerine bakıyordu.
"Bunlardan biri için her şeyimi verirdim," dedi. "her
şeyimi. Ne oldu?"
"Yok bir şey," dedi Harry. Bir gariplik çökmüştü içine.
Pelerini kim yollamıştı? Bir zamanlar gerçekten
babasının mıydı?
Bir şey düşünmeye, söylemeye fırsat kalmadan
yatakhane kapısı açıldı, Fred ve George Weasley daldı
içeri. Harry pelerini hemen ortadan kaldırdı. Onu bir
başkasına göstermek istemiyordu daha.
"Mutlu Noeller!"
"Baksana - Harry de bir kazak almış!"
Fred de, George da birer mavi kazak giymişlerdi; birinin
üstünde kocaman sarı bir F, ötekinin üstünde de
kocaman sarı bir G vardı.
Harry'nin kazağını kaldırıp göstererek, "Ama onunki
bizimkinden güzel," dedi Fred. "Aileden biri değilsen
daha özen gösteriyor."
George, "Sen niye kazağını giymiyorsun, Ron?" diye
sordu. "Hadi, giy şunu, hem güzel, hem sıcacık tutuyor."
Ron, kazağı gönülsüzce kafasından geçirirken, "Nefret
ediyorum vişne çürüğünden," dedi.
"Seninkinin üstünde harf yok," dedi George. "Adını hiç
unutmadığını düşünüyor herhalde. Ama biz de aptal
değiliz ya- birimizin adı Gred, birimizin adı Forge"
"Nedir bu gürültü?"
Percy Weasley kapıdan başını uzattı, bütün bunları
onaylamıyor gibiydi. O da armağanlarını aça aça
gelmişti herhalde, koluna kocaman bir kazak açmıştı
çünkü; Fred kazağı çekip aldı.
"P var! Herhalde Parlak Öğrenci anlamındadır! Hadi,
Percy, giy şunu. Bak, biz hepimiz giydik. Harry'de bile
var."
İkizler kazağı kafasından geçirmeye çalışırken, "Ben -
istemiyorum-" diye homurdandı Percy; bu arada gözlüğü
de düşmüştü.
George, "Bugün sınıf başkanlarıyla birlikte
olmayacaksın," dedi. "Noel'de aile bir araya gelir."
Kazaktan kollarını bile geçirmesine fırsat vermeden
Percy'yi karga tulumba odadan çıkardılar.
Harry hayatında böyle Noel yemeği yememişti. Nar gibi
kızarmış yüz besili hindi, dağ gibi kızarmış, haşlanmış
patates yığınları, tabaklar dolusu salam, kâseler dolusu
tereyağlı bezelye, salçalar, yabanmersini sosları- adım
başı da büyücü maytapları. Bu olağanüstü maytaplar,
Dursley'lerin aldığı, içlerinden karton şapkalı küçücük
plastik oyuncaklar fışkıran o incecik Muggle
maytaplarına hiç mi hiç benzemiyordu. Harry, bir büyücü
maytabı aldı Fred'le, maytap patlamakla kalmadı, top
gibi gümbürdeyerek onları mavi bir dumana sardı,
içinden de bir amiral şapkasıyla birkaç canlı fare çıktı.
Yüce Masa'da, sivri büyücü külahı yerine çiçekli bir
takke giymiş olan Dumbledore, Profesör Flitwick'in
anlattığı fıkraya gülmekteydi.
Hindiden sonra alev alev Noel pastaları geldi. Diliminin
içinden çıkan gümüş orakla az kalsın dişi kırılıyordu
Percy'nin. Harry, şarap istedikçe kıpkırmızı kesilen
Hagrid'e bakıyordu; sonunda Profesör McGonagall'ı
yanağından öptü Hagrid; silindir şapkası yana yatmıştı
Profesör McGonagall'ın, Harry onun kızmadığını
görünce şaşırdı.
Sonunda masadan ayrıldığında, Harry'nin kucağı
maytaplardan çıkanlarla doluydu, içlerinde bir yığın ışıklı
patlamaz balon, bir Kendi-Siğilini-Kendin-Yap seti, bir de
yepyeni büyücü satrancı takımı vardı. Beyaz fareler
ortadan yok olmuşlardı, Harry onların Mrs. Norris'e Noel
yemeği olabileceklerini düşünerek üzüldü.
Harry ile Weasley'ler, bahçede korkunç bir kartopu
savaşına tutuşarak mutlu bir öğleden sonra geçirdiler.
Sonra, titreyerek, sırılsıklam, soluk soluğa, Gryffindor
Ortak Salonu'ndaki ocağın başına çöktüler. Harry,
satranç takımının açılışını yaptı, Ron'un karşısında
unutulmaz bir yenilgiye uğradı. Percy yardım etmeye
kalkmasaydı belki o kadar da ezilmezdi.
Hindili sandviçlerini, tatlılarını, pastalarını yiyip çaylarını
da yudumladıktan sonra herkesin üstüne bir ağırlık
çöktü, Percy'nin, başkanlık rozetini çaldıkları için,
Gryffindor koridorlarında Fred'le George'u kovalamasını
seyrettiler.
Ömrü boyunca Harry'nin geçirdiği en güzel Noel'di bu.
Yine de bütün gün kafasını bir şey kurcaladı durdu.
Ancak yatağına uzanıp da bir başına kalınca rahat rahat
düşünebildi bunu: Görünmezlik pelerinini kim
göndermişti acaba?
Ron, karnı hindiyle, pastayla dolu, yatağının yanındaki
perdeleri çeker çekmez uykuya dalmıştı, kendisini
tedirgin edecek bir konu da yoktu. Harry yatağının altına
eğilip pelerini çıkardı.
Babasının... bir zamanlar babasınındı bu. İpekten bile
yumuşak, havadan bile hafif olan kumaş ellerinden
kayıp gidiyordu. Notta ne yazılıydı: “Onu iyi kullan”.
Hemen denemeliydi onu şimdi. Yatağından çıkıp
pelerine sarındı. Bacaklarına bakınca ay ışığından,
gölgelerden başka bir şey göremedi. Çok tuhaf bir
duyguydu bu.
“Onu iyi kullan.”
Ansızın uyandı Harry. Bu pelerinle bütün Hogwarts
önünde açılıvermişti. O karanlıkta, o sessizlikte bir
heyecan kapladı bütün bedenini. Bununla her yere
gidebilirdi, her yere, Filch de farkına bile varmazdı.
Ron uykusunda homurdandı. Harry onu uyandırsa mıydı
acaba? Ama bir şey ona engel oldu, -babasının pelerinibu
kere -ilk kere- tek başına hareket etmek istiyordu.
Süzülerek yatakhaneden çıktı, merdivenden indi, Ortak
Salonu da arkada bırakıp resimdeki delikten geçti.
Şişman Kadın, cırtlak sesiyle, "Kim var orada?" diye
sordu. Hiçbir şey söylemedi Harry. Hızlı hızlı koridorda
yürüdü.
Nereye gitmeliydi? Durdu, yüreği gümbür gümbür,
düşündü. Birden bire aklına geldi. Kitaplıktaki Kısıtlı
Bölüm. İstediği kadar okuyabilecekti orada, Flamel'ın
kim olduğunu buluncaya kadar. Görünmezlik pelerinine
sımsıkı sarılarak yola koyuldu.
Kitaplık ürkütücüydü, karanlıktan göz gözü görmüyordu.
Harry kitap raflarına giden yolu görebilmek için fenerini
yaktı. Fener havada yüzüyor gibiydi sanki, Harry onu
elinde tuttuğunu biliyordu gerçi, ama yine de bu
görünüm tüylerini ürpertiyordu.
Kısıtlı Bölüm kitaplığın arkasındaydı. O bölümü
ötekilerden ayıran ipin üstünden dikkatle atladı, kitap
adlarını okuyabilmek için fenerini kaldırdı.
Pek bir anlam çıkaramadı adlardan. Dökülmüş, soluk
yaldızlı harfler, Harry'nin bilmediği dillerde sözcükler
oluşturuyordu. Bazı kitapların hiç adı yoktu. Bir kitabın
üstünde ise kana benzeyen koyu bir leke vardı.
Harry'nin ensesindeki saçlar dimdik oldu. Belki
kendisine öyle geliyordu, ama kitaplar arasından bir
fısıltının yükseldiğini duyar gibi oldu. Sanki onun orada
olmaması gerektiğini biliyorlarmış gibi.
Bir yerden başlamalıydı. Feneri dikkatle yere koyarak en
alt rafta ilginç görünüşlü bir kitap aramaya başladı.
Gözüne kara cildi gümüş çizgili kocaman bir kitap ilişti.
Güçlükle çıkardı onu, kitap çok ağırdı çünkü, dizlerinin
üstüne koyarak açtı.
Sessizliği, insanın kanını donduran, kulakları sağır eden
bir çığlık bozdu- kitap haykırıyordu! Harry hemen kapattı
kapağını, ama çığlık kesilmedi, daha da yükselerek
sürüp gitti. Harry geriye doğru sendeledi, fenere çarptı,
anında söndü fener. Korkuya kapıldı Harry, dışarıdaki
koridorda yaklaşan ayak sesleri duydu- kitabı yine rafa
tıkıştırarak tabanları yağladı. Kapıda Filch'le karşılaştı;
Filch'in çılgıncasına açılmış gözleri onu göremedi. Harry
onun iki yana açılmış kollarının altından süzülerek
koridora fırladı, kulaklarında kitabın çığlığı çınlıyordu
hâlâ.
Kocaman bir zırhın önünde durabildi ancak. Kitaplıktan
öyle bir kaçmıştı ki, nereye gittiğinin farkına bile
varmamıştı. Belki de karanlık yüzünden, şimdi nerede
olduğunu bilmiyordu. Mutfakların yanında böyle bir zırh
olacaktı gerçi, ama orası herhalde beş kat aşağıda
kalmıştı.
"Geceleri birinin dolaştığını görürsem hemen size
gelmemi söylemiştiniz, Profesör. Biri kitaplığa girmiş-
Kısıtlı Bölüm'e."
Harry yüzündeki kanın çekildiğini hissetti. Her nereye
geldiyse, Filch oraya kestirme bir yol biliyordu anlaşılan,
yumuşak, yapış yapış sesi gittikçe yaklaşıyordu çünkü;
dehşet içinde, Snape'in yanıt verdiğini duydu.
"Kısıtlı Bölüm'e mi? Eh, pek uzakta olamazlar,
yakalarız."
Filch'le Snape köşeyi dönüp yaklaşırlarken, Harry
olduğu yere çakılıp kaldı. Onu göremezlerdi elbet, ama
koridor öylesine dardı ki, biraz daha yaklaşacak
olurlarsa mutlaka çarparlardı - Pelerin, somut bedenini
ortadan kaldırmıyordu.
Olabildiği kadar sessizce, geriledi. Solda aralık bir kapı
gördü. Tek umuduydu bu. Soluğunu tutarak, kapıyı
kıpırdatmadan içeri süzülmeyi başardı; Snape'le Filch
hiçbir şey fark etmediler. Geçip gittiler; Harry, derin derin
soluyarak duvara yaslandı, onların uzaklaşan ayak
seslerini dinledi. Az kalsın yakayı ele verecekti; ucuz
atlatmıştı. Saklandığı odanın nasıl bir yer olduğunu
anlayıncaya kadar bir kaç saniye geçecekti.
Kullanılmayan bir sınıfa benziyordu burası. Duvar
diplerinde masaları, sıraları andıran birtakım eşyalar
seçiliyordu karanlıkta, bir de başaşağı çevrilmiş bir çöp
sepeti- ama duvara dayalı bir şey daha vardı ki,
sırıtıyordu, sanki biri, ayak altında durmasın diye, onu
getirmiş, oraya koymuştu.
Görkemli bir aynaydı bu, pençeye benzeyen iki ayak
üstünde, süslü yaldızlı çerçevesiyle tavana kadar
uzanıyordu. Tepesine de boydan boya bir yazı
işlenmişti: “Kelid stra ehru oyt ube cafru oyt on ıvohsi”.
Filch'le Snape'ten ses gelmediği için korkusu yatışmaya
başlayan Harry, aynaya bakmak istedi; kendini
görmeyecekti, ama olsun- yaklaştı.
Çığlık atmamak için ağzını elleriyle kapamak zorunda
kaldı. Arkasına döndü hızla. Kitabın haykırışında bile bu
kadar çılgınca atmamıştı yüreği- aynada sadece kendini
görmemiş, arkasında bir yığın insan daha görmüştü.
Ama oda boştu. Soluk soluğa, yine aynaya döndü
usulca. Oradaydı işte, kendi yansımasını gördü, yüzü
korkudan bembeyaz kesilmişti, arkasında en az on kişi
daha vardı. Harry omzunun üstünden baktı- kimseler
yoktu yine. Yoksa onlar da mı görünmezdi? Görünmez
insanlarla dolu bir odaya mı girmişti, aynanın özelliği,
ister görünür olsun, ister görünmez olsun, her şeyi
yansıtmak mıydı?
Aynaya bir daha baktı. Kendi görüntüsünün arkasında
duran bir kadın ona gülümsüyor, el sallıyordu. Kolunu
uzattı, eli bir şeye değmedi. Kadın orada olsaydı ona
dokunurdu, görüntüleri öylesine yakındı ki -ama
havadan başka bir şey duymadı- kadın da, ötekiler de
varlıklarını sadece aynada sürdürüyorlardı.
Çok güzel bir kadındı bu. Koyu kızıl saçları vardı, gözleri
ise- gözleri tıpkı benim gözlerime benziyor, diye
düşündü Harry, aynaya biraz daha yaklaştı. Yemyeşil -
biçim aynı... Kadının ağladığını fark etti; gülümsüyordu,
ama aynı anda da ağlıyordu. Yanında oturan uzun
boylu, siyah saçlı, ince adam kolunu onun omzuna
dolamıştı. Gözlük vardı gözünde, saçları dağınıktı.
Arkası, tıpkı Harry'nin saçları gibi, yatmamıştı.
Harry o kadar yaklaşmıştı ki aynaya, burnu neredeyse
kendi görüntüsüne değecekti.
"Anne?" diye fısıldadı. "Baba?"
Ona gülümseyerek baktılar sadece. Harry aynada
ötekilerin de yüzlerine bakınca, hepsinin gözlerinin
kendi gözleri gibi yeşil olduğunu gördü, burunları da
aynıydı, ufak tefek ihtiyar bir adamın dizleri ise tıpkı
Harry'ninkiler gibi top toptu - yaşamı boyunca ailesini ilk
kez görüyordu Harry.
Potter'lar gülümseyerek el salladılar ona, Harry de
onlara özlemle baktı -ellerini aynaya dayamıştı- sanki
uzanıp da ailesine dokunacakmış gibi. Büyük bir acı
duyuyordu içinde - yarı sevinç, yarı hüzün.
Orada ne kadar kaldı, bilmiyordu. Görüntüler silinmedi -
baktı, baktı- sonunda uzaklardan bir gürültüyle kendine
geldi. Kalamazdı artık, yatağına dönmeliydi. Gözlerini
annesinin yüzünden kaçırarak, "Döneceğim," diye
fısıldadı, odadan hızla çıktı.
Ron, ters ters, "Beni uyandırabilirdin," dedi.
"Bu gece gelebilirsin. Yine gideceğim, sana aynayı
göstereyim."
Ron, "Annenle babanı görmek isterim," dedi merakla.
"Ben de senin aileni görmek isterim, bütün Weasley'leri -
Bana bütün kardeşlerini gösterirsin, hepsini."
"Zaten ne zaman istersen görebilirsin onları," dedi Ron.
"Bu yaz bizim eve gelmen yeter. Neyse, belki sadece
ölüleri gösteriyordur. Ama Flamel'ı bulamaman yazık
olmuş doğrusu. Biraz salam alsana, hiçbir şey
yemeyecek misin?"
Harry'nin içinden yemek yemek gelmiyordu. Annesiyle
babasını görmüştü, o gece bir daha görecekti. Flamel'ı
unutmuş gibiydi. Sanki pek önemi yoktu bunun artık. Üç
başlı köpeğin neyi beklediği kimin umurundaydı? Snape
onu çalsa bile ne çıkardı?
"İyi misin?" dedi Ron. "Bir tuhaf görünüyorsun."
Harry'nin en büyük korkusu aynalı odayı bulamamaktı.
Ertesi gece Ron'u da pelerinin altına alıp ağır ağır yola
koyuldu. Kitaplıktan çıktıktan sonra izlediği yolu
hatırlamaya çalıştı. Karanlık geçitlerde bir saat kadar
dolaştılar.
"Donuyorum," dedi Ron. "Unutalım bunu, dönelim."
"Hayır!" diye fısıldadı Harry. "Buralarda bir yerde
olacak."
Ters yöne süzülen uzun boylu bir cadı hayaletinin
yanından geçtiler, başka kimseyle karşılaşmadılar. Ron
ayaklarının donduğundan yakınmaya başlamıştı ki,
Harry zırhı gördü.
"Burası -evet- burası!"
Kapıyı iterek açtılar. Harry pelerini çıkarıp attı sırtından,
aynaya koştu.
Oradalardı. Onu görünce, annesiyle babasının yüzleri
ışıdı.
"Gördün mü?" diye fısıldadı Harry.
"Ben bir şey göremiyorum."
"Bak! Hepsi orada - hepsi..."
"Sadece seni görebiliyorum."
"Doğru dürüst bak, benim durduğum yerde dur."
Yana çekildi, ama Ron aynanın önüne geçince, o da
ailesini göremez oldu; çizgili pijamasıyla Ron'u
görüyordu sadece.
Ama Ron, büyülenmiş gibi, kendi görüntüsüne dikmişti
gözlerini.
"Bana bak!" dedi.
"Aileni görebiliyor musun yanında?"
"Hayır -tek başımayım- ama değişmişim -daha
büyümüşüm sanki- öğrenciler başkanıyım!"
“Ne?"
"Evet - Bill'in taktığı rozetten var göğsümde - elimde de
Okul Kupası'yla Quidditch Kupası - Quidditch kaptanı da
olmuşum!"
Ron, gözlerini bu inanılmaz görüntüden ayırıp
heyecanla Harry'ye baktı.
"Bu ayna geleceği de mi gösteriyor dersin?"
"Nasıl olur? Ailemde herkes öldü -bir daha bakayım-"
"Dün bütün gece baktın, bırak, azıcık da ben bakayım."
"Elinde Quidditch Kupası varsa var, ne olmuş yani? Ben
annemle babamı görmek istiyorum."
"İtme beni -"
Ansızın koridorda kopan bir gürültü tartışmayı sona
erdirdi. Ne kadar yüksek sesle konuştuklarının farkında
bile olmamışlardı.
"Çabuk!"
Ron pelerini tarn sırtlarına çekmişti ki, Mrs. Norris'in ışıl
ışıl gözleri belirdi kapıda. Ron'la Harry hiç kıpırdamadan
öylece durdular, aynı şeyi düşünüyorlardı - Pelerin
kedilerde de işe yarıyor muydu acaba? Kendilerine
yüzyıllar gibi gelen bir bekleyişten sonra, Mrs. Norris
dönüp gitti.
"Güvenli değil burası- Filch'i çağırmaya gitmiştir,
mutlaka bizi duydu. Hadi."
Ron, Harry'yi sürükleyerek odadan çıkardı.
Ertesi sabah kar hâlâ erimemişti.
Ron, "Satranç oynar mısın, Harry?" diye sordu.
"Hayır."
"Aşağı inip Hagrid'i görmeye gitsek?"
"Hayır... sen git..."
"Ne düşündüğünü biliyorum, Harry, aynayı
düşünüyorsun. Bu gece gitme."
"Neden?"
"Bilmiyorum, içimde kötü bir his var- hem zaten
Filch'ten, Snape'ten, Mrs. Norris'ten yakayı zor sıyırdın.
Seni görmezlerse görmesinler. Ya sana çarparlarsa? Ya
bir şey devirirsen?"
"Hermione gibi konuşuyorsun."
"Ciddiyim, Harry, gitme."
Ama Harry'nin bir tek düşünce vardı kafasında, o da
aynaya gitmekti, Ron da kendisini durduramazdı.
Üçüncü gece yolu çok daha çabuk buldu. Öyle hızlı
yürüyordu ki, aklı başında birinin edemeyeceği kadar
gürültü ediyordu, ama kimseyi görmedi.
İşte annesiyle babası karşısındaydı, gülümsüyorlardı,
büyükbabalarından biri de keyifle baş sallıyordu. Harry
aynanın tam karşısına, yere oturdu. Bütün geceyi orada,
ailesinin yanında geçirmesine hiçbir şey engel
olamazdı. Hiçbir şey.
Sadece -
"Eee - demek yine geldin, Harry?"
Harry bütün içinin buz kestiğini sandı. Arkasına baktı.
Duvarın dibindeki sıralardan birinde Albus Dumbledore
oturmaktaydı. Harry, onu fark etmeden dosdoğru
aynaya gitmişti herhalde.
"Sizi- sizi görmedim, efendim."
"Görünmez olmak görme gücünü de azaltıyor galiba,"
dedi Dumbledore; Harry onun gülümsediğini görünce
biraz rahatladı.
Dumbledore, sıradan kalkıp Harry'nin yanına çöktü.
"Demek, sen de, senden önceki yüzlerce kişi gibi, Kelid
Aynası'nın yarattığı mutluluğu buldun."
"Adının bu olduğunu bilmiyordum, efendim."
"Ama özelliğini anlamışsındır herhalde."
"Şey- ailemi gösteriyor bana -"
"Ron'u da öğrenciler başkanı olarak gösterdi.”
"Nereden biliyorsunuz?"
Dumbledore, yumuşak bir sesle, "Görünmez olmak için
bir pelerin gerekmez bana." dedi. "Şimdi söyle bakalım,
Kelid Aynası bizlere ne gösteriyor?"
Harry başını iki yana salladı.
"Ben söyleyeyim. Dünyanın en mutlu insanı, Kelid
Aynası'nı sıradan bir ayna gibi kullanan insandır, ona
bakınca kendini olduğu gibi görür. Anlatabildim mi?"
Harry düşündü. Sonra ağır ağır, "Ne istediğimizi
gösteriyor bize... görmek istediğimizi..." dedi.
Dumbledore, "Hem evet, hem hayır," dedi usulca. "Bu
ayna yüreklerimizin derinliklerinde yatan tutkuları,
istekleri gösterir bize. Aileni hiç bilmedin sen, onları
görürsün. Kardeşleri tarafından ezilen Ronald Weasley,
kendisini onlardan üstün görür. Ama bu ayna bizi
bilgiye, doğruya götürmez. Gösterdiklerinin gerçek
olmadığını bilmeyenler onun önünde eriyip gitmişlerdir
ya da akıllarını kaçırmışlardır.
"Ayna yarın yeni bir binaya götürülecek, Harry, bir daha
gidip bakma ona. Günün birinde karşına çıkarsa da,
hazırlıklı ol. Düşler dünyasına dalıp gerçek dünyayı,
yaşamayı unutmak doğru değildir, unutma bunu. Hadi,
şimdi o eşsiz pelerini sırtına geçir, yatağına git."
Harry ayağa kalktı.
"Efendim- Profesör Dumbledore? Size bir şey sorabilir
miyim?"
Dumbledore gülümsedi. “Tabii, sordun ya zaten. Ama
istersen bir şey daha sorabilirsin."
"Ayna'ya bakınca siz ne görüyorsunuz?"
"Ben mi? Elimde bir çift yün çorapla kendimi
görüyorum."
Harry boş boş baktı.
"İnsanın hiç yeteri kadar çorabı olmuyor," dedi.

ON ÜÇÜNCÜ BÖLÜM: NICOLAS FLAMEL
Dumbledore. "Bir Noel daha gelip geçti, bir çift çorap
veren olmadı. Herkes bana kitap armağan ediyor."
Harry yatağına uzanınca, Dumbledore'un belki de
doğruyu söylemediğini düşündü. Scabbers'ı yastığından
iterken aklına geldi: Ona çok kişisel bir soru sormuştu
herhalde.
Dumbledore, Harry'yi bir daha Kelid Aynası'na
gitmemesinin doğru olduğuna inandırmıştı; Görünmezlik
pelerini Noel tatili boyunca Harry'nin sandığının dibinde
kaldı. Ayna'da gördüklerini unutmak istiyordu Harry, ama
kolay değildi bu. Karabasanlar görmeye başladı.
Annesiyle babasının yeşil bir ışığın çakışıyla yok
olduklarını gördü düşlerinde, tiz bir sesin de kahkahalar
attığını duydu.
Harry, düşlerini anlatınca, "Görüyorsun ya," dedi Ron,
"Dumbledore haklıymış, ayna yüzünden aklını
oynatabilirdin."
Dersler başlamadan bir gün önce dönen Hermione,
konuya bir başka açıdan yaklaşıyordu. Harry'nin
yatağından çıkıp üst üste üç gece koridorları
arşınlamasından dehşete düşmüştü ("Ya Filch
yakalasaydı?"), bir yandan da onun Nicolas Flamel'ın
kim olduğunu öğrenememesinden duyduğu hayal
kırıklığını dile getiriyordu.
Flamel'ın adını kitaplıkta bulmaktan umudu kesmişlerdi
neredeyse, ama Harry bu adı bir yerde gördüğünden
emindi. Dersler başlar başlamaz on dakikalık aralarda
kitap karıştırmayı sürdürdüler. Harry'nin zamanı daha
kısıtlıydı, çünkü Quidditch çalışmaları yeniden
başlamıştı.
Wood takımı her zamankinden daha sıkı çalıştırıyordu
şimdi. Karın yerini alan dinmek bilmeyen yağmur bile
heveslerini kırmıyordu. Weasley'ler Wood'un fanatiğin
teki olduğundan yakınıyorlardı, ama Harry, Wood'u
destekliyordu. Bir sonraki maçta Hufflepuff'ı yenerlerse,
Okul Şampiyonası'nda yedi yıldır ilk kere Slytherin'i
geride bırakacaklardı. Kazanma tutkusu bir yana,
çalışmalardan yorgun düşünce daha az karabasan
gördüğünü fark etti Harry.
Sırılsıklam, çamurlu bir gün, çalışma sırasında onlara
kötü bir haber vereceğini söyledi Wood. Weasley'lere
kızmıştı zaten, iki kardeş birbirlerinin üstüne pike
yapıyor, süpürgelerinden düşecekmiş gibi hoplayıp
zıplıyorlardı.
"Bırakın soytarılığı!" diye bağırdı. "Maçı kaybedersek bu
yüzden kaybederiz! Hakem Snape olacak;
Gryffindor'dan puan silmek için de elinden geleni
yapacak!"
Bunu duyunca, George Weasley gerçekten de düştü
süpürgesinden.
Ağzındaki çamurları püskürterek, "Hakem Snape mi
olacak?" dedi. "Ne zaman bir Quidditch maçını yönetmiş
ki? Taraf tutar, Slytherin'i geçmemize izin vermez.
Takımın öteki oyuncuları da yakınmada George'u yalnız
bırakmadılar.
"Suç bende değil ki," dedi Wood. "Temiz bir oyun
çıkaralım, Snape'in bize takmasına fırsat vermeyelim."
Bütün bunlar iyiydi güzeldi de, Harry'nin Quidditch
oynarken yanında Snape'i istememesinin bir başka
nedeni vardı...
Çalışmadan sonra takım oyuncuları her zamanki gibi
çene çalarken, Harry Gryffindor Ortak Salonu'na koştu;
Ron'la Hermione satranç oynuyorlardı. Hermione
sadece satrançta eziliyordu, Harry'le Ron da bunun ona
iyi geldiğini düşünüyorlardı.
Harry yanına oturunca, "Biraz konuşma benimle," dedi
Ron. "Kendimi oyuna vermem-" Harry'nin bakışını fark
etti. "Nen var senin? Berbat görünüyorsun."
Kimse kendilerini duymasın diye, Harry alçak sesle
Snape'in Quidditch maçında hakemlik edeceğini anlattı.
Hermione, "Oynama," dedi hemen.
"Hasta olduğunu söyle," dedi Ron.
Hermiore, "Ayağın kırılmış gibi yap," diye önerdi.
"Ayağını gerçekten kır," dedi Ron.
"Olmaz," dedi Harry. "Yedek Arayıcı yok. Ben
oynamazsam Gryffindor bir şey yapamaz."
Tam o sırada Neville daldı Ortak Salon'a. Kimsenin
yardımı olmadan delikten nasıl geçebildiğine kimse akıl
erdiremedi- bacakları Bacak Bağlama Laneti'yle
birbirine yapışmıştı çünkü. Anlaşılan, Gryffindor
Kulesi'nin merdivenlerini tavşan gibi hoplaya hoplaya
çıkmıştı.
Hermione'den başka herkes gülmeye başladı. Hermione
hemen fırlayıp karşı büyü yaptı. Bacakları birdenbire
ayrılıveren Neville, titreyerek ayağa kalktı.
Onu Harry'le Ron'un yanına oturtarak, "Ne oldu?" diye
sordu Hermione.
Neville, hâlâ zangır zangır, "Malfoy," dedi. "Kitaplığın
önünde karşılaştık. Bu büyüyü deneyecek birini
arıyormuş."
"Profesör McGonagall'a git!" dedi Hermione. "Ona
söyle!"
Neville başını iki yana salladı.
"Başka sorun istemiyorum," diye mırıldandı.
"Ona karşı direnmeyi öğrenmelisin, Neville!" dedi Ron.
"Başkalarını ezmeye alışmış, ama önüne uzanıp da işini
kolaylaştırmanın bir anlamı yok."
"Gryffindor'a yakışmayacak kadar yüreksiz olduğumu
söyleme boşuna," dedi Neville. "Malfoy zaten söyledi."
Harry cüppesinin cebini karıştırıp Hermione'nin Noel'de
ona armağan ettiği Çikolatalı Kurbağalardan
sonuncusunu çıkardı. Neville'e uzattı onu. Neville
neredeyse ağlayacaktı.
"Sen on iki Malfoy edersin," dedi Harry. "Seçmen Şapka
seni Gryffindor'a seçti, öyle değil mi? Ya Malfoy nerede?
Slytherin denilen o pislikte."
Neville, Kurbağa'yı kâğıdından çıkarırken belli belirsiz
gülümsedi.
"Sağol, Harry... En iyisi yatayım ben... Kartını ister
misin, onları biriktiriyorsun, değil mi?"
Neville uzaklaşırken, Ünlü Büyücü kartına baktı Harry.
"Yine Dumbledore," dedi. "İlk çıkan kartta da o vardı -"
Birdenbire yutkundu. Kartın arkasına dikti gözlerini.
Sonra Ron'la Hermione'ye baktı.
"Buldum onu!" diye fısıldadı. "Flamel'ı buldum! Bu adı
bir yerde okuduğumu söylemiştim size. Buraya gelirken
trende görmüştüm- dinleyin şunu:
Profesör Dumbledore, özellikle 1945'te Kara büyücü
Grindelwald'ı yenmesiyle, ejderha kanının on iki
ayrı konuda kullanılışını bulmasıyla ve arkadaşı
Nicolas Flamel'la simya konusunda yürüttüğü
çalışmalarla ünlüdür.
Hermione ayağa fırladı. İlk sınav notlarından beri hiç bu
kadar heyecanlanmamıştı.
"Bir yere kımıldamayın!" dedi ve kızların yatakhanesine
çıkan merdivene fırladı. Harry'le Ron şaşkın şaşkın
birbirlerine baktılar. Hermione biraz sonra kolunda
kocaman, eski bir kitapla döndü.
Heyecanla, "Buna bakmayı akıl edememiştim!" diye
fısıldadı. "Şöyle hafif bir şeyler okuyayım diye bunu
haftalar önce kitaplıktan almıştım."
"Hafif mi?" dedi Ron, ama Hermione susmasını söyledi
ona, kitapta bir şey bakacaktı, kendi kendine
mırıldanarak çılgıncasına sayfaları çevirmeye koyuldu.
Sonunda aradığını buldu.
"Biliyordum! Biliyordum!"
Ron, anlamlı anlamlı, "Konuşabilir miyiz şimdi?" diye
sordu. Hermione ona aldırmadı.
Çok önemli bir şey söyler gibi, "Nicolas Flamel," diye
fısıldadı Hermione. "Felsefe Taşı'nın bilinen tek
yapıcısı."
Ama beklediği tepkiyi alamadı onlardan.
Harry'le Ron, "Neyin?" dediler.
"Bana bakın, siz hiç kitap okumaz mısınız? İşte -
okuyun şunu."
Kitabı onlara doğru itti, Harry'le Ron okudular:
Eski simyacılık bilimi, olağanüstü güçleri olan
efsanevi Felsefe Taşı'nın yapımıyla doğrudan
ilişkilidir. Taş herhangi bir maddeyi altına
çevirebilir, içeni ölümsüz kılan Yaşam İksiri'ni de
yaratabilir.
Yüzyıllar boyunca Felsefe Taşı üstüne çok şey
söylenmiştir, ama tek taş, ünlü simyacı ve opera
düşkünü Mr. Nicolas Flamel'ın elinde
bulunmaktadır. Geçen yıl altı yüz altmış beşinci yaş
gününü kutlayan Mr. Flamel, eşi Perenelle (altı yüz
elli sekiz) ile Devon'da sakin bir yaşam sürmektedir.
Harry ile Ron okumayı bitirince, "Gördünüz mü?" dedi
Hermione. "Köpek herhalde Flamel'ın Felsefe Taşı'nı
koruyor! Arkadaş oldukları, birinin de onu çalacağından
korktuğu için Dumbledore'a vermiştir. Bu yüzden onu
Gringotts'tan çıkarmak istedi!"
"Altın yapan, insanın ölmemesini sağlayan bir taş!" dedi
Harry. "Snape'in onu istemesi boşuna değil! Kim olsa
ister."
Ron, "Flamel'ı Büyücülükte Son Gelişmeler Üstüne Bir
inceleme'de boşu boşuna aramışız," dedi. "Son
gelişmelerle ilgisi olduğunu pek söyleyemeyiz- ne de
olsa altı yüz altmış beş yaşında, öyle değil mi?"
Ertesi sabah Karanlık Sanatlara Karşı Savunma
dersinde kurt adam ısırıklarına karşı alınacak önlemleri
yazarken, Ron'la Harry Felsefe Taşı'ndan söz
ediyorlardı hâlâ- bir ele geçirseler onunla neler neler
yaparlardı... Ron kendi Quidditch takımını kuracağını
söyleyince, Harry Snape'i ve yaklaşan maçı hatırladı.
"Oynayacağım," dedi Ron'la Hermione'ye.
"Oynamazsam, bütün Slytherin'ler Snape'ten
korktuğumu sanırlar. Göstereceğim onlara... Bir
kazanalım da görün siz, suratlarındaki o sırıtmayı nasıl
kazıyıp yok edeceğim."
"Biz seni yerden kazımak zorunda kalmayalım da," dedi
Hermione.
Ama Ron'la Hermione'ye ne söylerse söylesin, maç
yaklaştıkça Harry'nin tedirginliği artıyordu. Takımın öteki
oyuncuları da pek sakin değildi. Okul Şampiyonası'nda
Slytherin'in önüne geçmek harika bir şeydi, yedi yıldır
olmamıştı, ama böylesine taraf tutan bir hakemle
başarabilecekler miydi?
Harry bilemiyordu, hayal gücünün yarattığı bir şey miydi
bu, yoksa nereye gitse gerçekten hep Snape mi
çıkıyordu karşısına? Snape'in onu izlediğini
düşünüyordu bazen. İksir dersleri Harry için haftalık
işkenceye dönüşmüştü - Snape öylesine acımasız
davranıyordu ki kendisine. Felsefe Taşı'nı
öğrendiklerinin farkında mıydı yoksa? Nasıl öğrenebilir
diye düşünüyordu Harry- ama bazen korkunç bir
duyguya, onun akıldan geçenleri okuyabildiği
duygusuna kapılıyordu.
Harry, ertesi gün öğleden sonra arkadaşları kendisine iyi
şanslar dilediğinde, Ron'la Hermione'nin neler
düşündüğünü biliyordu: Acaba onu bir daha sağ
görecekler miydi? Pek de rahatlatıcı bir şey değildi bu.
Quidditch formasını giyip Nimbus 2000'ini hazırlarken,
Wood'un yüreklendirici söylevini duymadı bile.
Bu arada Ron'la Hermione, Neville'in yanında bir yer
bulmuşlardı; Neville onların neden bu kadar üzüntülü ve
endişeli olduklarına da, neden asalarını yanlarında
getirdiklerine de bir anlam veremiyordu. Harry de,
Ron'la Hermione'nin gizli gizli Bacak-Bağlama Laneti
çalıştıklarını bilmiyordu. Malfoy Neville'e yapınca
akıllarına gelmişti bu, Snape Harry'yi incitecek bir şey
yapmaya kalkarsa onun üstünde deneyeceklerdi.
Ron asasını cüppesinin koluna yerleştirirken, "Sakın
unutma," dedi Hermione. "Locomotor Mortis."
"Biliyorum," dedi Ron. "Boyuna tekrarlama."
Soyunma odasında, Wood Harry'yi bir kenara çekmişti.
"Sana baskı yapmak istemem, Potter, ama Snitch'i ne
kadar erken yakalayabilirsen o kadar iyi olur. Snape
Hufflepuff'ı açık açık kollamaya başlamadan önce maçı
bitirmeye bak."
Kapıdan dışarı bir göz atan Fred Weasley, "Bütün okul
burada!" dedi. "Vay canına, baksanıza- Dumbledore bile
izlemeye gelmiş!"
Harry'nin yüreği tersyüz oluverdi sanki.
Kendi gözleriyle görmek için kapıya koşarken,
"Dumbledore mu?" dedi. Fred haklıydı. O kır sakalı
nerede görse tanırdı.
Neredeyse bir kahkaha atacaktı. Güvendeydi.
Dumbledore seyirciler arasındaysa, Snape kendisini
incitmeye kalkamazdı.
Takımlar alana çıkarken Snape'in o kadar öfkeli
görünmesinin nedeni de buydu belki. Öfkesi Ron'un
gözünden kaçmadı.
Hermione'ye, "Snape'i hiç bu kadar hain hain bakarken
görmemiştim," dedi. "İşte çıkıyorlar. Ahh!"
Biri ensesini dürtmüştü hızla. Malfoy'du.
"Özür dilerim, Weasley, seni görmedim."
Malfoy, Crabbe'yle Goyle'a bakarak sırıttı.
"Bakalım Potter süpürgesinin üstünde ne kadar
kalabilecek şimdi? Bahse girmek isteyen var mı? Sen
ne dersin, Weasley?”
Ron yanıt vermedi. George Weasley bir Bludger'ı
kendisine doğru savurduğu için Snape penaltı vermişti.
Hermione, parmaklarını kucağında kenetlemiş, gözlerini
Harry'ye dikmişti. Harry, Snitch'i kollayarak alanın
üstünde atmaca gibi dönmekteydi.
Snape birkaç dakika sonra durup dururken Hufflepuff'ı
bir penaltı atışıyla daha ödüllendirdi. Malfoy, yüksek
sesle, "Gryffindor takımına bu oyuncuları neden
seçiyorlar, biliyorum," dedi. "Onlara acıdıkları için.
Potter'ın annesi babası yok, Weasley'lerin de parası
yok- seni de takıma almaları gerekirdi, Longbottom,
çünkü senin de beynin yok."
Neville mosmor kesildi, dönüp Malfoy'un suratına baktı.
"Ben senin gibi on iki kişiyi cebimden çıkarırım," diye
kekeledi.
Malfoy, Crabbe ve Goyle kahkahadan kırıldılar; gözlerini
maçtan ayıramayan Ron, "Doğru söylüyorsun, Neville,"
dedi.
"Longbottom, beyin altından yapılsaydı, sen
Weasley'den bile yoksul olurdun."
Ron'un sinirleri, Harry'yi düşünmekten zaten
bozulmuştu.
"Seni uyarıyorum, Malfoy- tek kelime daha söylersen -"
Hermione, "Ron!" dedi birden bire. "Harry -!"
"Ne oldu? Nerede?"
Harry inanılmaz bir pike yapmıştı ansızın; seyirciler
soluklarını tutarak alkışladılar onu. Hermione ayağa
kalktı, parmaklarını çapraz yaparak ağzına götürdü; bu
arada Harry kurşun gibi iniyordu.
Malfoy, "Şansın varmış, Weasley," dedi. "Harry yerde
para gördü galiba!"
Ron dayanamadı. Malfoy ne olduğunu anlamadan
üstüne çullanmıştı Ron, onu yere yıkmıştı. Neville bir an
durakladı, sonra sıranın üstünden atlayarak arkadaşının
yardımına koştu.
"Hadi, Harry!" diye bağırdı Hermione, Harry hızla
Snape'e doğru giderken o da sıçramaya başladı - Ron'la
Malfoy'un sıranın altında boğuştuklarını da, Neville'le
Crabbe ve Goyle'un yumruklaştıklarını da fark etmedi.
Havada, Snape süpürgesini tam zamanında çevirdi,
kızıl bir şey hızla geçmişti yanından- bir an sonra Harry
süpürgesini doğrultup yavaşça yere süzüldü, kolunu
havaya kaldırmıştı zaferle, elinde Snitch'i tutuyordu.
Ortalık yıkılacaktı sanki; bir rekor olmalıydı bu, kimse
Snitch'in bu kadar kısa sürede yakalandığını
hatırlamıyordu.
Hermione, sıranın üstünde hoplayıp zıplayarak, "Ron!
Ron! Neredesin? Oyun bitti! Harry kazandı! Biz
kazandık! Gryffindor ilk sırada!" diye bağırdı; bir yandan
da önünde oturan Parvati Patil'le kucaklaşıyordu.
Harry yere yarım metre kala süpürgesinden atladı.
İnanamıyordu buna. Başarmıştı- oyun sona ermişti, beş
dakika bile sürmemişti. Gryffindor'lar alanı doldururken,
Snape'in bembeyaz kesilmiş yüzü, sıkılmış dişleriyle
yere indiğini gördü- bir el duydu omzunda, dönüp
bakınca Dumbledore'un gülümseyen yüzüyle karşılaştı.
Dumbledore, sadece Harry'nin işitebileceği bir sesle,
"Çok iyiydin," dedi. "Ayna'ya takılıp kalmadığına da
sevindim... Yapacak başka işler bulmuşsun kendine...
Harika..."
Snape öfkeyle yere tükürdü.
Harry bir süre sonra tek başına çıktı soyunma
odasından, Nimbus 2000'ini süpürge deposuna
götürecekti. Hayatında daha mutlu olduğunu
hatırlamıyordu. Gurur duyulacak bir şey yapmıştı- artık
kimse onun sadece ünlü bir addan başka bir şey
olmadığını ileri süremezdi. Akşam havası da hiç bu
kadar güzel kokmamıştı doğrusu. Nemli çimenler
üstünde yürürken son saati, mutluluk içinde, belli
belirsiz, yeniden yaşadı: Gryffindor'ların koşarak
gelmeleri, onu omuzlarına almaları, uzaklarda hoplayıp
duran Ron'la Hermione, Ron'un kanayan burnuyla
sevinç çığlıkları atması.
Bu arada depoya vardı. Tahta kapıya yaslanıp başını
kaldırdı, batan güneşte pencereleri kıpkırmızı parlayan
Hogwarts'a baktı. Gryffindor ilk sıraya geçmişti. Bunu da
kendisi sağlamıştı. Snape'e gününü göstermişti...
Aklına tam Snape geldiği sırada...
Şatonun ön merdivenlerinden kukuletalı biri indi hızla.
Kimseye görünmek istemiyordu anlaşılan, hızlı hızlı
Yasak Orman'a doğru yürüdü. Harry ona bakarken biraz
önceki zaferi unutuverdi. Yürüyüşünden anlamıştı,
Snape'ti bu, herkes yemekteyken Orman'a gidiyorduneler
dönüyordu acaba?
Nimbus 2000'ine atladı Harry, havalandı. Sessizce
şatonun üstünde süzülürken Snape'in koşarak Orman'a
girdiğini gördü. Onu izledi.
Ağaçlar öylesine sıktı ki, Snape'in nereye gittiğini
göremedi. Havada dönerek alçaldı, ağaçların üst
dallarına değiyordu şimdi, birtakım sesler duydu.
Seslerin geldiği yöne süzüldü, usulca bir kayın ağacının
tepesine kondu.
Süpürgesine sıkı sıkı tutunarak, dikkatle dallardan birine
tırmandı, yaprakların arasından neler olduğunu
görmeye çalıştı.
Aşağıda, gölgeli bir açıklıkta Snape duruyordu, ama
yalnız değildi. Quirell da oradaydı. Onun bakışlarını
göremedi Harry, ama Quirrell her zamankinden daha
çok kekeliyordu. Harry ne konuştuklarına kulak kabarttı.
"...b-b-benimle neden bu-burada bu-buluşmak istedin,
a-a-anlamadım, Severus..."
Snape, buz gibi bir sesle, "Sadece ikimiz arasında özel
bir konuşma olsun istedim," dedi. "Ne de olsa,
öğrencilerin Felsefe Taşı'nı öğrenmeleri doğru değil."
Harry öne eğildi. Quirrell bir şeyler mırıldanıyordu.
Snape onun sözünü kesti.
"Hagrid'in o canavarını nasıl atlatırız, öğrenebildin mi?"
"A-a-ama Severus, ben -"
Snape, Quirrell’a doğru bir adım atarak, "Düşmanın
olmamı istemezsin, değil mi?" dedi.
"S-s-sen ne de-de-demek istiyorsun, anlamadım -" "Ne
demek istediğimi pekâlâ biliyorsun." Bir baykuş öttü
yüksek sesle, Harry az kalsın ağaçtan düşecekti.
Kendini tam zamanında toparladı. Snape'in "- biraz
hokus pokus yapacaksın. Bekliyorum," dediğini duydu.
"A-a-ama b-b-ben -"
Snape, "Peki öyleyse," diye sözünü kesti onun.
"Yakında yine görüşeceğiz seninle, biraz daha düşün
bakalım, çıkarının nerede olduğunu iyice düşün."
Pelerinini başına çekip oradan uzaklaştı. Karanlık
basmıştı artık, ama Harry, Quirrell'ın orada taş kesilmiş
gibi kalakaldığını görebildi.
Hermione, "Nerelerdeydin, Harry?" diye cırladı.
Harry'nin sırtını yumruklayarak, "Kazandık! Kazandın!
Kazandık!" diye bağırdı Ron. "Malfoy'un gözünü
mosmor ettim, Neville de Crabbe'yle Goyle'u tek başına
haklamaya kalktı! Kendine gelemedi daha, ama Madam
Pomfrey yakında ayağa kalkacağını söylüyor- Slytherin'i
nasıl perişan ettin, anlat! Herkes Ortak Salon'da seni
bekliyor, bir eğlence düzenledik, Fred'le George
mutfaktan biraz pastayla başka şeyler yürüttüler."
Harry, soluk soluğa, "Şimdi bırakın bunu," dedi. "Boş bir
oda bulalım, önce size anlatacaklarımı bir dinleyin de..."
Kapıyı arkalarından kapamadan önce Peeves'in içeride
olup olmadığına baktı, sonra da görüp duyduklarını
anlattı.
"Demek haklıymışız, oradaki Felsefe Taşı'ymış,
Snape de onu çalmak için Quirrell'ın kendisine yardım
etmesini istiyor. Fluffy'yi nasıl atlatacağını sordu- bir de
Quirrell'ın 'hokus-pokus'u için bir şeyler söyledi. Taşı
Fluffy'den başka şeyler de koruyor anlaşılan, birtakım
büyüler, Quirrell da Snape'in yolunu açacak Karanlık
Sanatlar karşıtı bazı büyüler biliyor -"
Hermione, korkuyla, "Yani taş ancak Quirrell Snape'e
direndiği sürece mi güvende?" diye sordu.
"Önümüzdeki salı taş yerinde olmayacak," dedi Ron.

ON DÖRDÜNCÜ BÖLÜM: NORVEÇ
PÜTÜRLÜSÜ NORBERT
Quirrell sandıklarından da cesaretliydi galiba. Daha
sonraki haftalarda gittikçe zayıfladı, sararıp soldu, ama
pek boyun eğmişe benzemiyordu.
Harry, Ron ve Hermione ne zaman üçüncü kat
koridorundan geçseler, kulaklarını Fluffy'nin boyuna
hırladığı odanın kapısına dayıyorlardı. Snape öfke
içinde koşturup duruyordu yine, bu da taşın güvende
olduğunun bir belirtisiydi. Harry, Quirrell'la her
karşılaşmasında, yüreklendirmek istercesine, ona
gülümsüyordu; Ron da herkese Ouirrell'ın kekemeliğine
gülmemelerini söylemeye başlamıştı.
Ama Hermione'nin kafasında Felsefe Taşı'ndan başka
şeyler de vardı. Tuttuğu notları temize çekmeye, zaman
cetvellerini düzene koymaya, çizimleri renklendirmeye
koyulmuştu. Harry'le Ron pek aldırmayacaklardı buna,
ama Hermione onların da aynı şeyi yapmalarını
söylüyordu boyuna.
"Hermione, sınavlara daha yüzyıllar var."
"On hafta," diye kestirip attı Hermione. "Yüzyıllar değil.
Nicolas Flamel için bir saniye sayılır."
Ron, "Ama biz altı yüz yaşında değiliz," diye hatırlattı.
"Hem zaten notları niye temize çekiyorsun? Her şeyi
biliyorsun nasıl olsa."
"Niye mi temize çekiyorum? Çıldırdın mı sen? İkinci
sınıfa geçebilmek için bu sınavları vermek gerek. Çok
önemli bu; çalışmaya bir ay önce başlamalıydım; bana
ne oldu, bilmiyorum..."
Yazık ki, öğretmenler de Hermione gibi düşünüyorlardı.
Öyle çok ödev verdiler ki, Paskalya tatili Noel tatilinin
yanında pek sönük kaldı. İnsan, yanında boyuna
ejderha kanının on iki ayrı kullanılışını ezberleyen ya da
asasıyla çalışmalar yapan biri olunca, dinlenemiyordu.
Harry'le Ron boş zamanlarının çoğunu kitaplıkta
geçirdiler Hermione'yle, çalıştılar da çalıştılar.
Bir gün öğleden sonra, "Bunu hiç hatırlamayacağım!"
diye patladı Ron, tüy kalemini fırlatıp attı, kitaplık
penceresinden dışarıya özlemle bakmaya başladı.
Aylardır en güzel havaydı bu. Gök pırıl pırıldı, unutma
beni mavisiydi, yazın geldiğinin ilk belirtileri görülüyordu.
Bin Bir Büyülü Ot ve Mantarda Geyikotu'nu arıyordu
Harry. Ancak Ron, "Hagrid! Sen ne arıyorsun
kitaplıkta?" deyince kafasını kaldırdı.
Hagrid belirmişti tepelerinde, arkasında bir şey
saklıyordu Köstebek kürkü paltosuyla oraya pek
yakışmıyordu doğrusu.
İlgilerini hemen çeken kararsız bir sesle, "Öyle
bakıyordum," dedi. "Siz ne yapıyorsunuz bakalım?"
Ansızın kuşkulanmıştı. "Hâlâ Nicolas Flamel'ı
aramıyorsunuz ya?"
Ron, onu etkilemek istercesine, "Ohoo," dedi, "onun kim
olduğunu öğreneli yüzyıllar oldu. Köpeğin de neyi
koruduğunu biliyoruz - Felsefe Ta-"
"Şşşş!" Hagrid, bunu kimsenin duyup duymadığını
anlamak için çevresine bakındı. "Sakın kimseye
söyleme bunu. Ne bağırıp duruyorsun öyle?"
Harry, "Aslında sana sormak istediğimiz birkaç şey var,"
dedi. "Taşı Fluffy'den başka kim koruyor, onu -"
Hagrid, "ŞŞŞŞ!" dedi yine. "Bakın- daha sonra gelip
görün beni. Bir şey söyleyeceğime söz vermiyorum.
Öğrencilerin bunu bilmesine izin yok. Sonra ben
ağzımdan kaçırdım sanırlar -"
Harry, "Sonra görüşürüz öyleyse," dedi.
Hagrid çekip gitti.
Hermione, düşünceli düşünceli, "Arkasında ne
saklıyordu?" dedi
"Taşla bir ilgisi var mı acaba?"
"Gidip öğreneyim," dedi Ron. "Bakalım hangi
bölümdeymiş." Yeteri kadar çalışmıştı zaten. Bir dakika
sonra da kucağında bir yığın kitapla döndü, onları
masaya bıraktı.
"Ejderhalar!" diye fısıldadı. "Hagrid ejderhalarla ilgili
kitaplar arıyormuş! Şunlara bakın: Büyük Britanya ve
İrlanda'da Ejderha Türleri; Yumurtadan Cehenneme,
Ejderha Sahibinin El Kitabı."
"Hagrid hep bir ejderhası olsun isterdi," dedi Harry. "İlk
karşılaştığımızda söylemişti."
"Ama yasalarımıza aykırı bu," dedi Ron. "Ejderha
yetiştirmek, 1709 Büyücüler Kongresi'nde
yasaklanmıştı, herkes bilir bunu. Bahçelerimizde
ejderha beslemeye kalkışacak olsaydık Muggle'lar
hemen fark ederdi bizi- zaten ejderhaları
evcilleştiremezsin ki, çok tehlikelidir. Romanya'da yırtıcı
ejderha peşinde koşan Charlie'nin yanıklarını bir
görseniz..."
"Ama İngiltere'de yırtıcı ejderha yok, öyle değil mi?" dedi
Harry.
"Olmaz olur mu!" dedi Ron. "Gal Yeşilleri'yle İbrani
Siyahları. Neyse ki, Sihir Bakanlığı onları etkisiz kıldı.
Bizimkiler de Muggle'lara büyü yaptı zaten, onları
görürlerse hemen unutsunlar diye."
Hermione, "Öyleyse Hagrid ne işler çeviriyor acaba?"
diye sordu.
Bir saat sonra bekçi kulübesinin kapısını çaldıklarında,
bütün perdelerin örtük olduğunu görüp şaşırdılar.
Hagrid, "Kim o?" diye seslendi, sonra onları içeri alıp
kapıyı hemen kapadı.
İçerisi fırın gibi sıcaktı. Ilık bir gündü, ama ocak harıl
harıl yanıyordu. Hagrid onlara çay yaptı, kakımlı sandviç
ikram etti - ama ellerini bile sürmediler.
"Eee - bir şey mi soracaktınız bana?"
"Evet," dedi Harry. Lafı döndürüp dolaştırmanın bir
anlamı yoktu. "Söyle bakalım, Felsefe Taşı'nı Fluffy'den
başka ne koruyor?"
Hagrid kaşlarını çattı.
"Söyleyemem elbet," dedi. "Bir: Ben kendim bile
bilmiyorum. İki: Siz zaten öyle çok şey öğrenmişsiniz ki,
bilsem de söylemezdim. Bu taşın burada olmasının
belirli bir nedeni var. Az kalsın Gringotts'tan çalınacaktıbunu
da öğrenmişinizdir herhalde! Fluffy'yi nereden
öğrendiniz, aklım ermedi."
Hermione, sıcacık bir sesle onu pohpohlayarak, "Hadi,
Hagrid," dedi, "belki bize söylemek istemiyorsun, ama
bilirsin sen; burada neler olup bitiyorsa hepsinden
haberin vardır." Hagrid'in sakalı titredi; galiba
gülümsüyordu. Hermione, "Bekçiliği kim yapıyor, biz onu
merak ediyorduk sadece," diye sürdürdü konuşmasını.
"Dumbledore kime bu kadar güveniyor, senden başka."
Bu son sözlerle göğsü kabardı Hagrid'in. Harry'le Ron
gülümseyerek Hermione'ye baktılar.
"Eh, size anlatmamın bir zararı olmaz herhalde... Durun
bakalım... Fluffy'yi benden ödünç aldı... Bazı
öğretmenler de büyü yaptılar... Profesör Sprout -
Profesör Flitwick - Profesör McGonagall -" Bir yandan
da parmaklarıyla sayıyordu. "Profesör Quirrell -
Dumbledore da bir şeyler yaptı tabii. Bir dakika, az
kalsın unutuyordum. Bir de Profesör Snape."
"Snape mi?"
"Evet - hâlâ kafanız basmıyor, değil mi? Bana bakın,
Profesör Snape, taşın korunmasına yardımcı oldu, şimdi
kalkıp da onu çalacak değil ya!"
Harry, Ron'la Hermione'nin de kendisi gibi aynı şeyleri
düşündüğünü biliyordu. Snape, taşın korunmasında
görev aldıysa, öteki öğretmenlerin büyülerini de
bilebilirdi. Belki de her şeyi biliyordu zaten- Quirrell'ın
büyüsü ve Fluffy'yi atlatmaktan başka.
Harry, merakla, "Fluffy'yi geçebilecek tek kişi sensin,
öyle değil mi, Hagrid?" diye sordu. "Kimseye de
söylemezsin, değil mi? Öğretmenlerden birine bile?"
Hagrid, "Bir ben biliyorum, bir de Dumbledore biliyor,"
diye böbürlendi.
Harry, "Neyse," dedi ötekilere, "bu da bir şey. Pencereyi
biraz açabilir miyiz, Hagrid? Piştim."
"Bağışla, Harry, açamam," dedi Hagrid. Harry onun
ocağa bir göz attığını fark etti. O da baktı.
"Hagrid - nedir bu?"
Ama ne olduğunu anlamıştı bile. Ateşin tam ortasında,
kazanın altında kocaman, siyah bir yumurta vardı.
Sakalıyla tedirgin tedirgin oynayarak, "Haa," dedi
Hagrid. "Bu - şey..."
Ron, yumurtaya daha yakından bakabilmek için ocak
başına eğilerek, "Nereden aldın bunu, Hagrid?" diye
sordu. "Dünyanın parasını vermişindir."
"Kazandım," dedi Hagrid. "Dün gece. Köye inmiştim, bir
iki kadeh içeyim diye, yabancının tekiyle kâğıt oynadık.
Ne yalan söyleyeyim, bundan kurtulduğuna sanki
sevindi."
"Yumurtadan çıkınca ne yapacaksın?" diye sordu
Hermione.
Hagrid, yastığının altından koca bir kitap çıkararak
"Bir şeyler okuyordum," dedi. "Bunu kitaplıktan aldım -
Zevk ve Kazanç İçin Ejderha Yetiştirme- biraz eski bir
kitap elbet, ama içinde her şey var. Yumurtayı ateşte
tutacaksın, çünkü anneleri boyuna alev üflüyor onlara,
çıkınca da yarım saatte bir piliç kanı karıştırılmış bir
kova konyakla besleyeceksin. Şuraya bakın -değişik
yumurtaları nasıl tanıyacaksın- benimki Norveç
Pütürlüsü. Pek ender bulunuyor bunlar."
Pek mutlu görünüyordu, ama Hermione öyle
düşünmüyordu.
"Hagrid," dedi, "sen ahşap bir evde oturuyorsun." Ama
Hagrid dinlemiyordu bile. Ateşi kurcalarken bir şarkı
mırıldanıyordu keyifle.
Endişe edecek bir konu daha çıkmıştı şimdi: Biri
Hagrid'in kulübesinde yasal olmayan bir ejderha
beslediğini anlarsa ne olacaktı?
Bir akşam dağ gibi ödevlerle boğuştuktan sonra, Ron, iç
çekerek, "Huzurlu yaşam dedikleri nasıl bir şey acaba?"
diye sordu. Hermione, Harry'le Ron'un zaman
cetvellerini de temize çekmeye başlamıştı. Bu, ikisini de
çıldırtıyordu.
Bir gün Hedwig kahvaltıda bir başka not daha getirdi
Hagrid'den. Notta iki sözcük vardı sadece: “Yumurtadan
çıkıyor.”
Ron, Bitkibilim dersini asıp kulübeye gitmek istedi
hemen. Hermione karşı koydu.
"Hermione, insan bir ejderhanın yumurtadan çıkışını
yaşamı boyunca kaç kere görür?"
"Dersimiz var, başımız derde girer, bir de Hagrid'in
başına gelecekleri düşün, bizimki onun yanında hiç
kalır- ne yaptığını öğrenirlerse -"
"Sus!" diye fısıldadı Harry.
Malfoy birkaç adım ötelerindeydi, konuşulanları duymak
için durmuştu. Ne kadarını işitmişti acaba? Harry,
Malfoy'un bakışını hiç mi hiç beğenmedi.
Ron'la Hermione Bitkibilim dersine kadar tartıştılar;
sonunda Hermione ders arasında onlarla birlikte
kulübeye gitmeye razı oldu. Şatonun çanları çalınca
malalarını hemen bıraktılar, bahçeyi geçip Orman'in
kıyısına koştular. Hagrid onları karşıladı, kıpkırmızı
kesilmişti, heyecanlıydı.
"Çıktı çıkacak." Onları içeri aldı.
Yumurta masanın üstündeydi. Derin çatlaklar vardı
kabuğunda. İçinde bir şeyler kıpırdıyor, garip tıkırtılar
duyuluyordu.
İskemlelerini masaya yanaştırdılar, soluklarını tutarak
bakmaya başladılar.
Ansızın bir kazıma sesi geldi kulaklarına, yumurta
kırılıverdi. Bebek ejderha masaya düştü. Pek güzel
olduğu söylenemezdi; Harry kırık, siyah bir şemsiyeye
benzetti onu. Kılçıklı kanatları, incecik simsiyah
bedenine göre çok büyüktü, geniş delikli uzun bir burnu,
boynuzları, patlak, turuncu gözleri vardı.
Hapşırdı. Birkaç kıvılcım fışkırdı burnundan.
"Ne kadar güzel, değil mi?" diye mırıldandı Hagrid.
Okşamak için elini ejderhanın başına uzattı. Bebek, sivri
dişlerini göstererek onun parmaklarını kapmaya kalktı.
Hagrid, "Şuna bakın, annesini nasıl tanıdı!" dedi.
"Hagrid," dedi Hermione, "Norveç Pütürlüleri ne kadar
çabuk büyüyor, biliyor musun?"
Hagrid tam yanıt verecekti ki, beti benzi atıverdi- ayağa
kalkıp pencereye koştu.
"Ne oldu?"
"Biri perdenin arasından bakıyordu -bir çocuk- okula
doğru koşuyor."
Harry kapıya fırladı hemen, dışarı baktı. Ne kadar
uzakta olsa da tanırdı onu.
Malfoy ejderhayı görmüştü.
Ertesi hafta boyunca Malfoy'un suratına yerleşen o
sırıtma, Harry'yi de, Ron'u da, Hermione'yi de çok
tedirgin etti. Üçü de boş zamanlarının çoğunu Hagrid'in
ışıksız kulübesinde geçiriyor, onu kandırmaya
çalışıyordu.
Bir gün, "Bırak gitsin," diye üsteledi Harry. "Özgürlüğüne
kavuştur."
Hagrid, "Yapamam," dedi. "Daha çok küçük. Ölür."
Ejderhaya baktılar. Bir tek haftada boyu üç kat uzamıştı.
Burun deliklerinden duman fışkırıyordu boyuna. Hagrid,
ejderhaya bakmak bütün zamanını aldığından, bekçilik
işini aksatıyordu. Yer boş konyak şişelerinden, tavuk
tüylerinden geçilmiyordu.
Ejderhaya buğulu gözlerle bakarak, "Adını Norbert
koymaya karar verdim," dedi Hagrid. "Artık beni tanıyor,
bakın. Norbert! Norbert! Neredeymiş anneciğin?"
Ron, Harry'nin kulağına, "Kafayı iyice yemiş," diye
fısıldadı.
Harry, yüksek sesle, "Hagrid," dedi, "Norbert iki haftaya
kalmaz senin kulübe kadar olur. Malfoy da zaten
Dumbledore'a söyler."
Hagrid dudağını ısırdı.
"Biliyorum - biliyorum, hep burada tutamam onu, ama
kalkıp da dışarı atamam ki."
Harry Ron'a döndü ansızın.
"Charlie," dedi.
"Sen de kafayı yemişsin," dedi Ron. "Benim adım Ron,
unuttun mu?"
"Hayır -Charlie- ağabeyin Charlie. Romanya'da.
Ejderhaları inceliyor. Norbert'ı ona gönderebiliriz.
Charlie ona bakar, sonra doğal ortamına bırakır!"
"Harika!" diye bağırdı Ron. "Sen ne dersin, Hagrid?"
Sonunda Hagrid de kabul etti bunu, baykuşla mektup
yollayıp Charlie'ye sormayı kararlaştırdılar.
Bir hafta daha geçti. Çarşamba gecesi Hermione'yle
Harry Ortak Salon'da tek başlarına oturuyorlardı, herkes
çoktan yatmıştı. Duvar saati gece yarısını çalmıştı ki,
resimdeki delik açılıverdi. Ron, sırtından Harry'nin
görünmezlik pelerinini atarak ortaya çıktı. Hagrid'in
kulübesine, ejderhayı doyurmak için yardıma gitmişti;
Norbert sandığın yanındaki ölü fareleri yiyordu şimdi.
Kanlı bir mendile sarılı elini göstererek, "Beni ısırdı!"
dedi. "Bir hafta boyunca tüy kalem tutamam artık.
Söylüyorum size, ben bundan daha korkunç bir hayvan
görmedim, ama Hagrid'in gözünde tıpkı bir tavşan. Beni
ısırınca, onu korkuttuğumu söyleyerek kapı dışarı etti.
Ayrılırken de ona ninni söylüyordu."
Karanlık pencerenin tıklatıldığını duydular.
"Hedwig!" dedi Harry, onu içeri almak için pencereye
koştu. "Charlie'nin yanıtını getirmiş!"
Kafa kafaya vererek notu okudular:
Sevgili Ron,
Nasılsın? Mektuba teşekkürler - Norveç
Pütürlüsü'nü sevinçle alırım, ama onu buraya
göndermek pek kolay olmayacak. En iyisi,
önümüzdeki hafta buraya beni ziyarete gelecek
arkadaşlarımla gönderin. Bütün sorun, onların
yasal olmayan bir ejderhayı taşırken görülmeleri.
Pütürlü'yü cumartesi gece yarısı en yüksek kulenin
tepesine çıkarabilir misiniz? Sizinle orada buluşur,
karanlıkta onu alırlar.
Bana en kısa zamanda bir yanıt gönder.
Sevgiler,
Charlie
Birbirlerine baktılar.
"Görünmezlik pelerinimiz var," dedi Harry. "Pek güç
olmaz sanırım - Pelerin ikimizi de, Norbert'ı da örter. İki
arkadaşının da bunu kabul etmesi, haftanın ne kadar
kötü geçtiğinin bir kanıtıydı sanki. Norbert'tan kurtulmak
için her şeyi göze alırlardı - Malfoy'dan da -
Beklenmedik bir şey oldu. Ron'un ısırılan eli kütük gibi
şişti. Madam Pomfrey'e göstermesi doğru olur muydu
acaba- ejderha ısırığı olduğu anlaşılır mıydı? Ama
öğleden sonra başka seçenek kalmamıştı. Kesik pis bir
yeşile dönüşmüştü. Norbert'ın dişleri herhalde zehirliydi.
Harry'le Hermione gün sonunda hastaneye
koştuklarında, Ron'u yorgan döşek yatar buldular.
"Sadece elim değil," diye fısıldadı Ron. "Orası öyle,
sanki bileğimden kopup düşüverecek gibi. Malfoy,
Madam Pomfrey'e gidip beni görmek, kitaplarımdan
birini ödünç almak istediğini söylemiş; gelip benimle
alay etti. Beni neyin ısırdığını ona söyleyecekmiş -köpek
ısırdı dedim, ama Madam Pomfrey pek inanmadı-
Quidditch maçında Malfoy'a vurmamalıydım, onun için
yapıyor bunu."
Harry'le Hermione Ron'u yatıştırmaya çalıştılar.
"Cumartesi gecesine kadar bir şeyin kalmaz," dedi
Hermione, ama bu da Ron'u yatıştırmadı. Tam tersine,
yattığı yerden hemen doğruldu Ron, her yanı kan ter
içinde kalmıştı.
Kısık bir sesle, "Cumartesi gecesi mi?" dedi. "Hayır -
olamaz- şimdi hatırladım Charlie'nin mektubu Malfoy'un
aldığı kitabın içindeydi. Norbert'ı göndereceğimizi
öğrenecek."
Harry'le Hermione'nin bir şey söylemesine fırsat
kalmadı; Madam Pomfrey girdi içeri, Ron'un uyuması
gerektiğini söyleyerek onları odadan çıkardı.
Harry, "Artık planı değiştirmek için çok geç," dedi
Hermione'ye. "Charlie'ye bir baykuş daha yollayacak
vaktimiz yok; bu da Norbert'tan kurtulmak için tek
şansımız. Göze alacağız. Görünmezlik pelerinimiz de
var; Malfoy bunu bilmiyor."
Her şeyi anlatmak için Hagrid'e gittiklerinde, Fang'i
kapının önünde, kuyruğu sarılı otururken buldular;
Hagrid onlarla konuşmak için pencereye çıktı.
"Sizi içeri alamam," diye pofladı. "Norbert'ın sağı solu
belli olmuyor- ama ben başa çıkabilirim."
Charlie'nin mektubunu söylediklerinde gözleri yaşardıtam
o sırada bacağını ısırmıştı Norbert, belki de o
yüzden yaşarmıştı.
“Aah! Zararı yok, çizmemi ısırdı sadece -oynuyor- ne de
olsa, daha bebek."
Bebek kuyruğunu duvara öyle bir vurdu ki, bütün
pencereler zangırdadı. Harry'le Hermione şatoya
döndüler, cumartesiyi iple çekiyorlardı.
Yapacakları şey kendilerini o kadar korkutmasaydı,
Norbert'tan ayrılma zamanı geldiğinde Hagrid için
üzülürlerdi. Çok karanlık, bulutlu bir geceydi, Hagrid'in
kulübesine gitmekte biraz gecikmişlerdi, Giriş
Salonu'nda bir başına duvar tenisi oynayan Peeves'in
çekilmesini beklemek zorunda kalmışlardı çünkü.
Hagrid, Norbert'ı büyük bir sandığa koyup hazırlamıştı.
"Yolculuk için bir sürü fareyle biraz konyak koydum,"
dedi boğuk bir sesle. oyuncak ayısı da yanında.
Yalnızlık çekmesin diye."
Sandığın içinden bir takım hışırtılar yükseldi; Harry'ye
oyuncak ayı kafasından oluyormuş gibi geldi.
Harry'le Hermione sandığı görünmezlik peleriniyle örtüp
kendileri de altına girerlerken, "Güle güle, Norbert!" diye
hıçkırdı Hagrid. "Anneciğin seni hiç unutmayacak!"
Sandığı şatoya nasıl taşıdılar, kendileri de bilmiyorlardı.
Norbert'ı sırtlayıp Giriş Salonu'ndaki mermer
merdivenlerden çıkarıp karanlık koridorlarda ilerledikleri
sırada saat gece yarısını vurmak üzereydi. Bir
merdiven, bir merdiven daha- Harry'nin kestirme yolları
bilmesi bile işlerini pek kolaylaştırmadı.
En yüksek kulenin altındaki koridora vardıklarında,
"Geldik sayılır!" diye pofladı Harry.
Derken birden bire bir kıpırtı oldu önlerinde, az kalsın
sandığı düşürüyorlardı. Görünmez olduklarını unutup
karanlıkta bir yere saklandılar; tam bir adım kadar
ötelerinde belli belirsiz iki gölge vardı. Bir fener ışıdı.
Profesör McGonagall, sırtında ekose bir sabahlık,
saçlarında bir file, Malfoy'un kulağına yapışmıştı.
"Cezanı çekeceksin!" diye bağırdı. "Slytherin'den de
yirmi puan siliyorum! Gece yarısı dolaşıp duruyorsun,
ha? Nasıl yaparsın bunu?"
"Anlamıyorsunuz, Profesör, Harry Potter geliyor bir
ejderhayla!"
"Zırvalama! Bu yalanları nereden uyduruyorsun? Yürü -
bütün bunları Profesör Snape'e anlatacağım,
Malfoy!"
Bundan sonra kulenin tepesine dönerek çıkan dik
merdiveni tırmanmak dünyanın en kolay şeyiydi artık.
Soğuk gece havasını duyunca pelerini attılar, yine doğru
dürüst soluk alabildikleri için seviniyorlardı. Hermione
dans bile etti.
"Malfoy cezalandırıldı! Şarkı söyleyesim geliyor!"
Harry, "Söyleme," diye uyardı onu.
Malfoy'un halini düşünüp kıkırdayarak beklediler,
Norbert sandığında çırpınıp duruyordu. On dakika
sonra, dört süpürge belirdi karanlıkta, süzülerek
yanlarına indi.
Charlie'nin arkadaşları pek neşeli insanlardı. Harry'le
Hermione'ye bir koşum takımı gösterdiler;
Norbert'ı ona koşacaklar, sonra da havada sallandırarak
götüreceklerdi. Hep birlikte işe koyuldular, Norbert
koşuldu, Harry'le Hermione, Charlie'nin arkadaşlarıyla
tokalaşıp onlara teşekkür ettiler.
Sonunda gidiyordu Norbert... gidiyordu... gitti.
Dik merdiveni indiler sonra, Norbert'tan kurtuldukları için
yürekleri de elleri kadar hafiflemişti. Ejderha yoktu artık -
Malfoy da cezalandırılmıştı- mutluluklarını ne bozabilirdi
ki?
Bunun yanıtı merdivenlerin dibinde bekliyordu
kendilerini. Koridora adım atar atmaz Filch'in suratı
belirdi karanlıkta.
"Vay, vay, vay," diye fısıldadı Filch, "birilerinin başı dertte
galiba."
Görünmezlik pelerinini kulenin tepesinde unutmuşlardı.

ON BEŞİNCİ BÖLÜM: YASAK ORMAN
Durum bundan kötü olamazdı.
Filch onları Profesör McGonagall'ın ilk kattaki çalışma
odasına götürdü; orada oturup birbirlerine tek kelime
söylemeden öylece beklediler. Hermione tir tir titriyordu.
Harry'nin beyninde bin türlü özür, uydurma nedenler,
saçma sapan bahaneler dönüp duruyordu; her aklına
gelen bir öncekinden daha anlamsızdı. Artık bu kez
yakayı sıyıracaklarını hiç sanmıyordu. Köşeye
sıkıştırılmışlardı. Nasıl olur da pelerini unuturlardı?
Profesör McGonagall gecenin bir yarısında
yataklarından fırlayıp okulda dört dönmelerini dünyada
kabullenmezdi; üstelik dersler dışında çıkmaları yasak
olan en yüksek kuleye tırmanmışlardı. İşin içine bir de
Norbert'la görünmezlik pelerinini kattın mıydı, yol
görünmüştü, tası tarağı toplayacaktın.
Harry durumun bundan kötü olamayacağını mı
sanıyordu? Profesör McGonagall odaya girdiğinde,
yanında Neville de vardı.
Neville onları görür görmez, "Harry!" diye bağırdı.
"Sizi aramaya çıkmıştım, uyarmak için; Malfoy'un
söylediklerini duydum, sizi yakalayacakmış, yanınızda
bir ejder-"
Harry, Neville'i susturmak için başını iki yana salladı
hızla, ama Profesör McGonagall bunu gördü. Üçünün
tepesine dikildi, Norbert'tan bile daha çok alev
püskürtecekti sanki.
"Hiçbirinizden beklemezdim bunu. Mr. Filch Astronomi
Kulesi'ne çıktığınızı söylüyor. Saat gecenin biri. Anlatın
bakalım."
Hermione bir öğretmenin sorusunu ilk kez yanıtsız
bıraktı. Bir heykel kadar hareketsiz, terliklerine
bakıyordu.
Profesör McGonagall, "Neler döndüğünü galiba
biliyorum," dedi. "Bunu anlamak için üstün zekâlı olmak
gerekmez. Draco Malfoy'un kafasına uydurma bir
ejderha öyküsü soktunuz, geceleyin kalkıp başı derde
girsin diye. Onu yakaladım bile. Longbottom'ın da bu
palavraya inandığını sanıp için için gülüyorsunuz, öyle
değil mi?"
Harry, Neville'le göz göze geldi; bunun doğru olmadığını
anlatmaya çalıştı bakışıyla; Neville çok incinmişe
benziyordu çünkü. Zavallı, şaşkın Neville- o karanlıkta
kendilerini bulup uyarmak için kim bilir neler çekmişti.
"İnanamıyorum," dedi Profesör McGonagall. "Aynı gece
dört öğrenci birden ayakta! Böyle bir şeyi ne duydum,
ne işittim! Siz, Miss Granger, ben de sizi daha akıllı biri
bilirdim. Size gelince, Mr. Potter, sizin için Gryffindor'un
anlamı bütün bunlardan daha önemlidir sanıyordum.
Üçünüz de cezalandırılacaksınız -evet, siz de, Mr.
Longbottom, geceleri okulda dört dönme hakkını kimse
vermez size, özellikle bu günlerde, çok tehlikeli bir şey
bu- Gryffindor'dan elli puan silinecek."
"Elli mi?" diye kekeledi Harry, son Quidditch maçında
başa geçmişlerdi, ama ilk sıradaki yerlerini yitirirlerdi
şimdi.
Profesör McGonagall, sivri burnundan derin derin
soluyarak, "Adam başına elli puan," dedi.
"Profesör- lütfen-"
"Yapamazsınız bunu -"
"Ne yapıp ne yapamayacağımı senden öğrenecek
değilim, Potter. Şimdi hepiniz doğru yatağınıza.
Gryffindor'lu öğrencilerden hiç bu kadar utanmamıştım."
Yitirilen yüz elli puan. Bu, son sıraya indiriyordu
Gryffindor'u. Okul Kupası için büyük bir olanağı tek
gecede yok etmişlerdi. Harry, sanki midesi delinmiş gibi
bir duyguya kapıldı. Durumu nasıl düzeltebilirlerdi?
Harry bütün gece gözünü kırpmadı. Neville'in sanki
saatler boyunca yastığına gömülüp hıçkırdığını duydu.
Onu rahatlatacak bir söz bulamıyordu. Neville'in de,
kendisi gibi, sabah olmasını istemediğini biliyordu,
yaptıklarını öğrenince öteki Gryffindor'lar ne
diyeceklerdi?
Ertesi gün Gryffindor'lar, binaların puanlarını gösteren
dev kum saatlerinin yanından geçerken, önce bir
yanlışlık olduğunu sandılar. Nasıl olur da bir günde
ansızın yüz elli puan birden yitirirlerdi? Derken bir
söylenti yayıldı ortalığa: “Harry Potter, ünlü Harry Potter,
iki Quidditch maçının kahramanı Harry Potter, salak
birkaç birinci sınıf öğrencisiyle birlikte, bu puanların
yitirilmesine neden olmuştu.”
Harry okulun en sevilen, en beğenilen insanlarından
biriydi, ansızın en nefret edilen kişi olup çıkıvermişti
şimdi. Okul Kupası'nı Slytherin'in almasını istemeyen
Ravenclaw'larla Hufflepuff'lar bile sırt çevirdiler ona.
Harry nereye gitse herkes parmağıyla onu gösteriyor,
aşağılayıcı sözler söylerken sesini alçaltmaya bile gerek
duymuyordu. Öte yandan, Slytherin'ler onu alkışlıyor,
ıslık çalarak, "Sağol, Potter, bunu sana borçluyuz!" diye
bağırıyorlardı.
Sadece Ron destekliyordu onu.
"Birkaç haftaya kalmaz, unuturlar. Fred'le George
buraya geldiklerinden beri ne puanların silinmesine
neden oldular, yine de herkes onları seviyor."
Harry, boynu bükük, "Ama tek kerede yüz elli puan
sildirtmediler, değil mi?" dedi.
Ron, "Orası öyle," demek zorunda kaldı.
Zararı gidermek için iş işten geçmiş sayılırdı, ama Harry
bir daha kendini ilgilendirmeyen şeylere bulaşmamaya
yemin etti. Bütün bunlar çevreyi gizli gizli kolaçan etmek
yüzünden gelmişti başına. Öylesine utanıyordu ki,
Wood'a gidip Quidditch takımından ayrılmak istediğini
söyledi.
"Ayrılmak mı?" diye gürledi Wood. "Ne işe yarar bu?
Quidditch'te de kazanamazsak, yitirdiğimiz puanları
nereden alacağız?"
Ama Quidditch'in bile tadı kaçmıştı. Çalışmalar
sırasında takım arkadaşları onunla konuşmuyorlardı,
konuşmak zorunda kalsalar bile ona "Arayıcı" diye
sesleniyorlardı.
Hermione'yle Neville de acı çekiyorlardı. Harry gibi ünlü
olmadıkları için onun kadar ezilmiyorlardı, ama onlarla
da kimse konuşmuyordu. Hermione derslerde dikkatleri
üstüne çekmeyi bırakmıştı, başını önüne eğip sessizce
çalışıyordu.
Harry sınavların yaklaştığına neredeyse seviniyordu.
Dersleri gözden geçirirken derdini unutur gibi oluyordu.
Ron ve Hermione'yle birlikte gece yarılarına kadar
çalışıyorlar, karmaşık iksirlerde kullanılan maddeleri
hatırlamaya uğraşıyorlar, tılsımların, büyülerin üzerinden
bir daha geçiyorlar, büyücülükte önemli buluşların, cin
ayaklanmalarının tarihlerini ezberliyorlardı...
Sınavların başlamasına yaklaşık bir hafta kala, Harry'nin
kendini ilgilendirmeyen işlere bulaşmama konusundaki
yemini de beklenmedik biçimde sınandı. Bir gün
öğleden sonra tek başına kitaplıktan dönerken,
yukarıdaki sınıflardan birinde bağırışlar duydu Harry.
Yaklaşınca, Quirrell'ın sesini işitti. "Ha-ha-hayır, olmaz,
lütfen -" Sanki biri gözünü korkutuyordu onun. Harry
daha da yaklaştı.
Quirrell'ın hıçkırdığını duydu: "Peki - peki -"
Sonra, sarığını düzelterek, Quirrell hızla çıktı sınıftan.
Bembeyaz kesilmişti, dokunsalar ağlayacaktı. Gözden
uzaklaştı; Harry'yi fark etmemişti bile. Ayak sesleri
uzaklaşıncaya kadar bekledi Harry, sonra sınıfa bir göz
attı. Boştu sınıf, ama öteki kapısı aralıktı. Harry yolu
yarılamıştı ki, hiçbir şeye bulaşmama konusundaki
yeminini hatırladı.
Ama on iki Felsefe Taşı'na bahse girerdi ki, az önce
Snape çıkmıştı odadan; işittiklerine göre, öyle olması
gerekiyordu. Şimdi herhalde keyifle, hoplaya zıplaya
gidiyordu- anlaşılan Quirrell teslim bayrağını çekmişti.
Yeniden kitaplığa döndü Harry; Hermione, Ron'u
astronomi konusunda sınamaktaydı. Harry işittiklerini
anlattı onlara.
"Snape yırttı öyleyse!" dedi Ron. "Quirrell büyüyü nasıl
bozacağını söylediyse"
"Ama Fluffy de var," dedi Hermione.
Ron, çevrelerindeki binlerce kitaba bakarak, "Belki de
Snape Hagrid'e hiç sormadan onu nasıl atlatacağını
öğrenmiştir," dedi. "Üç başlı dev bir köpeğin nasıl
atlatılacağını açıklayan bir kitap mutlaka vardır burada.
Eee, ne yapıyoruz, Harry?"
Ron'un gözlerinde serüven ışığı parlamaya başlamıştı
yine, ama Harry'den önce Hermione yanıt verdi.
"Dumbledore'a git. Taa en baştan bunu yapmalıydık
zaten. Kendimiz bir işe kalkışacak olursak bu kere
sepetleniriz."
"Ama kanıtımız yok ki!" dedi Harry. "Quirrell'ın bizi
desteklemekten ödü kopar. Snape de Cadılar
Bayramı'nda ifritin içeri nasıl girdiğinden haberi
olmadığını, o gece üçüncü kata hiç gitmediğini söylerkime
inanırlar dersiniz, ona mı, bize mi? Ondan nefret
ettiğimizi herkes biliyor zaten, Dumbledore da onu
okuldan attırmak için yalan söylediğimizi sanır. Filch
deseniz, ölümü göze alır da bize yardımcı olmaz,
Snape'in can dostu, okuldan ne kadar çok öğrenci
sepetlenirse işi o kadar azalır. Hem unutmayın, taşı da,
Fluffy'yi de bilmemiz istenmiyor. İşin yoksa boşu boşuna
uğraş dur."
Hermione, Harry'nin görüşlerine katılıyordu, ama Ron
hiç öyle düşünmüyordu.
"Şöyle çevreyi bir kolaçan etsek -"
Harry, "Hayır," dedi kararlı bir sesle. "Yeteri kadar
kolaçan ettik."
Önüne Jüpiter'in haritasını çekti, uydularının adlarını
ezberlemeye koyuldu.
Ertesi sabah kahvaltı masasında Harry'ye, Hermione'ye,
Neville'e birer not iletildi. Hepsi aynıydı:
Cezanız bu gece saat on birde başlayacaktır. Giriş
Salonu'nda Mr. Filch'i görünüz.
Prof. M. McGonagall
Harry, yitirilen puanların telaşıyla cezaları bütün bütüne
unutmuştu. Hermione'nin, o gece çalışamayacağı için
sızlanıp duracağını sanıyordu, ama Hermione ağzını
bile açmadı. O da, Harry gibi, bütün bunları hak
ettiklerini düşünüyordu.
O gece saat on birde Ortak Salon'da Ron'a hoşça kal
deyip Neville'le birlikte Giriş Salonu'na indiler. Filch
oradaydı- Malfoy da. Harry, Malfoy'un da
cezalandırılacağını unutmuştu.
Filch, fenerini yakıp onları dışarı çıkararak, "Gelin
arkamdan," dedi. "Okul kurallarının dışına çıkmak ne
demekmiş, anlarsınız." Sırıtarak sözlerini sürdürdü.
"Öyle... bana sorarsanız en iyi öğretmenler sıkı çalışma
ve acıdır... Yazık, o eski cezaları artık vermiyorlar... Sizi
bileklerinizden bağlayıp birkaç gün tavandan
sallandırmak ne güzel olurdu. Ne olur ne olmaz, belki
gerekir diye zincirleri hâlâ saklıyorum odamda... Hadi
bakalım, gidiyoruz, sakın kaçmaya kalkışmayın, yoksa
haliniz daha beter olur."
Karanlık bahçeden geçtiler. Neville burnunu çekip
duruyordu. Harry cezanın ne olacağını merak ediyordu.
Gerçekten korkunç bir şey olmalıydı, yoksa Filch bu
kadar keyiflenmezdi.
Ay pırıl pırıldı, ama önüne geçen bulutlar ortalığı
karartıyordu. İleride Hagrid'in kulübesinin ışıklı
pencerelerini gördü Harry. Uzaklardan bir ses duydular.
"Sen misin, Filch? Çabuk ol, hemen başlayalım."
Harry'nin yüreği hopladı; Hagrid'le çalışacaklarsa pek de
o kadar ağır sayılmazdı ceza. Yüzündeki rahatlamayı
Filch de fark etmişti herhalde, "O salakla keyif
çatacaksınız sanıyorsun, değil mi?" dedi. "Birazdan
görürsün gününü- Orman'a gidiyorsunuz, tek parça
halinde çıkarsanız ben de bir şey bilmiyorum demektir."
Bunu duyunca Neville inledi, Malfoy da olduğu yerde
kalakaldı.
"Orman'a mı?" diye tekrarladı; sesi her zamanki gibi
soğuk çıkmıyordu. "Geceleyin gidemeyiz oraya -çeşit
çeşit şey var orada- kurtadamlar bile varmış."
Neville, Harry'nin cüppesinin koluna yapıştı, soluğu
kesilmişti.
Sesi sevinçten titreyerek, "Ödün patlıyor, ha?" dedi
Filch. "Kurtadamları daha önce, başını derde sokmadan
düşünseydin, öyle değil mi?"
Hagrid belirdi karanlıkta, ayaklarının dibinde Fang,
salına salına yanlarına yaklaştı. Kocaman yayı
elindeydi, omzuna da içi oklarla dolu sadağını asmıştı.
"Nerede kaldınız?" dedi. "Yarım saattir sizi bekliyorum.
Harry, Hermione, her şey yolunda mı?"
Filch, soğuk bir sesle, "Ben olsam onlara dostluk
göstermezdim," dedi. "Ne de olsa buraya
cezalandırılmak için geldiler."
Hagrid, kaşlarını çatarak, Filch'e, "O yüzden mi
geciktiniz?" dedi. "Söylev mi çekiyordun onlara? Bu
senin üstüne vazife değil. Sen yapacağını yaptın,
bundan sonrası benim işim."
"Seher vakti gelirim," dedi Filch. Pis pis, "Kalan
parçalarını toplamaya," diye ekledi. Sonra döndü,
karanlıkta çakıp sönen feneriyle, şatoya doğru
yürümeye başladı.
Malfoy, Hagrid'e baktı.
"Orman'a gelmiyorum ben," dedi. Harry, onun sesindeki
büyük korkuyu fark edince için için sevindi.
Hagrid, "Hogwarts'ta kalmak istiyorsan geleceksin” dedi
öfkeyle. "Bir yanlış yaptın, cezasını da çekeceksin."
"Ama uşaklara yaraşır bir şey bu, biz öğrencilere değil.
Biz kitap okuyup yazı yazacağız sanıyordum. Babam
bunu bir duyarsa -"
"- Hogwarts'ta böyle şeylerin olduğunu söyler," diye
kükredi Hagrid. "Yazı yazacakmış! Kime ne yararı var
bunun? Ya işe yarar bir şey yaparsın ya da pılını pırtını
toplar gidersin. Okuldan atılman babanın hoşuna
gidecekse, dön şatoya da toparlan. Hadi!"
Malfoy kıpırdamadı. Öfkeyle baktı Hagrid'e, ama sonra
gözlerini yere indirdi.
"Peki öyleyse," dedi Hagrid, "şimdi dikkatle dinleyin
beni, çünkü bu gece yapacağımız şey çok tehlikelidir,
kimsenin başı derde girsin istemem. Benimle şuraya
gelin bakalım."
Onları Orman'ın tam kıyısına götürdü. Fenerini iyice
kaldırarak simsiyah ağaçlara doğru kıvrıla kıvrıla
uzanan daracık bir toprak yolu gösterdi. Orman'a
bakarlarken hafif bir meltem saçlarını uçuşturuyordu.
"Bakın şuraya," dedi Hagrid, "yerdeki şu parıltıyı görüyor
musunuz? Gümüşe benzer parıltıyı? Tek boynuzlu at
kanıdır bu. Ağır yaralı bir tek boynuzlu var orada. Bu
hafta ikinci kere oluyor. Geçen çarşamba da birini ölü
buldum. Arayalım zavallıyı. Belki iyileştirir, acısını
dindiririz."
"Ya tek boynuzluyu yaralayan şey bizi daha önce
bulursa?" dedi Malfoy. Ne kadar korktuğu sesinden belli
oluyordu.
Hagrid, "Yanınızda ben ya da Fang varken Orman'daki
hiçbir canlı kılınıza bile dokunamaz," dedi. "Yoldan
ayrılmayın. Şimdi ikiye ayrılıp başka yönlere gideceğiz.
Her yerde kan var, en aşağı dün geceden beri çırpınıp
duruyor anlaşılan."
Malfoy, Fang'in sivri dişlerine bakarak, "O benimle
gelsin," dedi hemen.
"Peki, ama seni uyarıyorum, korkağın tekidir o," dedi
Hagrid. "Öyleyse Harry, Hermione, ben bir yöne gidelim,
Draco, Neville, Fang de öteki yöne gitsin. Tek boynuzlu
atı gören yeşil kıvılcımlar fışkırtsın, tamam mı? Çıkarın
asalarınızı da bir deneme yapın şimdi -oldu- başınız
derde girerse kırmızı kıvılcımlar fışkırtırsınız, biz gelip
sizi buluruz - dikkatli olun, gidelim."
Orman kapkaraydı, sessizdi. Biraz ilerleyince yolun ikiye
ayrıldığını gördüler; Harry, Hermione, Hagrid sola;
Malfoy, Neville, Fang de sağa saptılar.
Gözleri yerde, sessizce yürüdüler. Dalların arasından
süzülen ay ışığı, düşmüş yapraklara saçılmış gümüş
mavisi kanı aydınlatıyordu zaman zaman.
Harry, Hagrid'in çok tedirgin olduğunu fark etti.
"Yoksa tek boynuzluları bir kurtadam mı öldürüyor?"
diye sordu.
"Kurtadam o kadar hızlı değildir," dedi Hagrid. "Tek
boynuzluları yakalamak zordur, büyü gücü yüksek
yaratıklardır. Daha önce birinin yaralandığını hiç
görmemiştim."
Yosun tutmuş bir ağaç kütüğünün yanından geçtiler.
Harry akarsu sesi duyuyordu; yakınlarda bir dere
olmalıydı. Kıvrıla kıvrıla uzanan yolda tek boynuzlu kanı
izlerine rastlanıyordu.
"Sen iyi misin, Hermione?" diye fısıldadı Hagrid. "Merak
etme, o kadar ağır yaralıysa uzağa gidemez, biz de onu
yakala- GEÇİN ŞU AĞACIN ARDINA!"
Hagrid, Harry'le Hermione'yi kaptığı gibi yol kenarındaki
dev bir meşenin arkasına sürükledi. Bir ok çıkardı,
yayına yerleştirip atışa hazır, beklemeye başladı. Üçü
de kulak kesildiler. Az ilerideki ölü yapraklar üstünde bir
şey hışırdıyordu, yerde sürünen bir cüppenin sesine
benziyordu bu. Hagrid karanlık yola dikmişti gözünü,
ama birkaç saniye sonra ses uzaklaşıp yok oldu.
"Biliyordum," diye mırıldandı Hagrid. "Bulunmaması
gereken bir şey var burada."
"Kurtadam mı?" dedi Harry.
Hagrid, asık suratla, "Kurtadam filan değildi bu, tek
boynuzlu da değildi," dedi. "Hadi, beni izleyin, ama
dikkatli olun."
Daha yavaş yürümeye başladılar, en ufak bir sesi bile
kaçırmamaya çalışıyorlardı. Ansızın, önlerindeki
açıklıkta, bir şey kıpırdadı.
"Kim var orada?" diye bağırdı Hagrid. "Göster kendini -
silahlıyım!"
Biri belirdi açıklıkta - insan mıydı bu, yoksa at mıydı?
Göğsüne kadar, kızıl saçlı, kızıl sakallı bir adamdı, ama
göğsünden aşağısı uzun kuyruklu, tüyleri pırıl pırıl
parlayan al bir attı. Harry'le Hermione'nin ağızları bir
karış açıldı.
Hagrid, "Haa, sen miydin, Ronan?" dedi; rahatlamıştı.
"Nasılsın?"
İlerleyip at-adamın elini sıktı.
"İyi akşamlar, Hagrid," dedi Ronan. Derinlerden gelen
hüzünlü bir sesi vardı. "Beni vuracak mıydın?"
Hagrid, yayını okşayarak, "İnce eleyip sık dokumanın
sırası değil, Ronan," dedi. "Orman'da kötülük kol
geziyor. Sahi, bunlar Harry Potter'la Hermione Granger.
Okulda öğrenciler. Bu da Ronan. At-adam."
Hermione, neredeyse fısıltıyla, "Gördük," dedi.
"İyi akşamlar," dedi Ronan. "Demek öğrencisiniz? Nasıl,
çok şey öğreniyor musunuz okulda?"
"Doğrusu -"
Hermione, "Biraz," dedi ürkekçe.
İç çekerek, "Biraz, ha? Eh, bu da bir şey," dedi Ronan.
Başını arkaya atıp göğe baktı. "Mars bu gece pırıl pırıl."
Hagrid de başını kaldırarak, "Öyle," dedi. "Bana bak, iyi
ki sana rastladık, Ronan, çünkü tek boynuzlunun biri
fena yaralanmış- bir şey gördün mü?"
Ronan yanıt vermedi hemen. Gözlerini hiç kırpmadan
göğe bakıyordu, yine iç çekti.
"İlk kurbanlar hep en suçsuz olanlardır," dedi. "Geçmiş
çağlarda da öyleydi, şimdi de öyle."
"Evet," dedi Hagrid, "ama bir şey gördün mü, onu söyle
sen, Ronan. Garip bir şey?"
"Mars pırıl pırıl bu gece." Hagrid sabırsızlıkla ona
bakarken Ronan da göğü seyrediyordu. "Garip bir
pırıltısı var."
"Ben garip derken buralarda garip bir şey görüp
görmediğini sordum. Bir tuhaflık fark etmedin demek?"
Ronan'ın yanıt vermesi epey zaman aldı yine. Sonunda,
"Orman birçok gizi saklar," dedi.
Ronan'ın arkasındaki ağaçlarda bir kıpırtı oldu, Hagrid
yayını kaldırdı yine, ama ikinci bir at-adamdı bu;
simsiyah saçlı, simsiyah bedenliydi, Ronan'dan bile
daha yabani görünüyordu.
"Merhaba, Bane," dedi Hagrid. "Nasılsın?" "İyi akşamlar,
Hagrid. Sen nasılsın?" "Eh işte. Bana bak, Ronan'a da
soruyordum, sen buralarda garip bir şey gördün mü bu
akşam? Bir tek boynuzlu yaralanmış- işin aslını biliyor
musun?"
Bane ilerleyip Ronan'ın yanına gitti. O da göğe bakmaya
koyuldu.
"Mars bu gece pırıl pırıl," dedi sadece. Hagrid, "Onu
anladık," diye homurdandı. "Bir şey görürseniz bana
haber verin, olur mu? Biz gidiyoruz."
Harry'le Hermione, Hagrid'in peşine takılıp açıklıktan
ayrıldılar, araya ağaçlar girinceye kadar omuzlarının
üstünden arkaya, Ronan'la Bane'e baktılar.
Hagrid, "At-adamlara da bir şey sormaya gelmez," diye
homurdandı. "Boyuna yıldızlara bakarlar. Başka işleri
güçleri yok, bir şey aydan daha uzak değilse onları
ilgilendirmez."
"Onlardan epey var mı burada?" diye sordu Hermione.
"Eh işte... Başkalarına pek bulaşmazlar, ama bir şey
istedim miydi, hemen yardıma koşarlar. Akıllı, derin
düşünceli yaratıklardır... her şeyi bilirler... ama ağızları
sıkıdır."
Harry, "Daha önce sesini duyduğumuz da bir atadam
mıydı acaba?" dedi.
"O ses at koşturması gibi mi geldi sana? Bana sorarsan,
değildi, tek boynuzluları öldürenin sesiydi - Ben
ömrümde öyle ses duymadım."
Kapkara, sık ağaçlar arasından ilerlediler. Harry
tedirgindi, omuzunun üstünden arkaya bakıyordu
boyuna. Sanki kendilerini gözetleyen biri vardı. Hagrid
onların yanlarında diye seviniyordu. Yoldaki bir
dönemeci geçmişlerdi ki, Hermione Hagrid'in koluna
yapıştı.
"Hagrid! Bak! Kırmızı kıvılcımlar, ötekiler tehlikede!"
"Siz ikiniz burada bekleyin!" diye bağırdı Hagrid.
"Yoldan ayrılmayın, ben gelir sizi alırım!"
Hagrid'in otları ezerek uzaklaştığını duydular, birbirlerine
bakarak korku içinde öylece durdular; çevrelerindeki
yaprak hışırtılarından başka bir şey işitmiyorlardı.
"Başlarına bir şey gelmemiştir, değil mi?" diye fısıldadı
Hermione.
"Malfoy'un başına ne gelirse gelsin, umurumda bile
değil, ama Neville'e bir şey olduysa... Bir kere, bizim
yüzümüzden burada..."
Dakikalar geçti. Kulakları her zamankinden keskindi
şimdi. Harry rüzgârın hafif iniltisini, incecik dalların
kırılışını bile duyuyordu. Ne oluyordu? Ötekiler
neredeydi?
Sonunda büyük bir çatırtı Hagrid'in dönüşünü bildirdi.
Yanında Malfoy, Neville ve Fang de vardı. Öfkeden
köpürüyordu Hagrid. Malfoy, Neville'e arkadan gizlice
yaklaşmış, şaka olsun diye ona ansızın sarılıvermişti.
Neville de korkuya kapılıp kıvılcımları fışkırtmıştı.
"Artık bir şey yakalayamayız- siz ikinizin ettiği bunca
şamatadan sonra. Tamam, eşleri değiştiriyoruz - Neville,
sen Hermione'yle birlikte benimle kal; Harry, sen de
Fang'i, bir de bu salağı al yanına." Hagrid, Harry'nin
kulağına, "Bağışla," diye fısıldadı. "Ama seni öyle kolay
kolay korkutamaz, bu işi de bitirmemiz gerek."
Harry, Malfoy ve Fang'le Orman'ın yüreğine yollandı.
Yarım saat kadar yürüdüler, Orman'ın derinliklerine
girdikçe girdiler, sonunda ağaçların sıklığından yolda
yürüme olanağı kalmadı. Ağaç diplerindeki kan
lekelerinden, zavallı yaratığın acı içinde çırpındığı, pek
de uzaklarda olmadığı anlaşılıyordu. Harry ihtiyar bir
meşenin birbirine dolanmış dalları arasından az ötede
bir açıklık gördü.
Malfoy'u durdurmak için kolunu kaldırarak, "Bak," diye
mırıldandı.
Pırıl pırıl bir şey parlıyordu yerde. İyice yaklaştılar. Tek
boynuzlu attı bu, ölmüştü. Bu kadar güzel, bu kadar
hüzünlü bir şey görmemişti Harry. Yıkıldığı yerde uzun,
incecik bacakları çapraz biçimde kaskatı kesilmiş, yelesi
koyu yapraklar üstüne inci dizileri gibi bembeyaz
yayılmıştı.
Harry ona doğru bir adım atmıştı ki, bir hışırtı onun
olduğu yerde donup kalmasına neden oldu. Açıklığın
kenarındaki çalılardan biri titredi... Sonra, gölgeler
arasından kukuletalı biri belirdi, ava çıkmış yırtıcı bir
hayvan gibi dört ayak üstünde usulca yaklaştı. Harry,
Malfoy, Fang donup kalmışlardı. Kukuletalı, tek
boynuzluya gitti, başını eğdi, hayvanın böğründeki
yaraya eğilip kanını içmeye başladı.
"AAAAAAAAAAAAAAAHH!"
Korkunç bir çığlık attı Malfoy, sonra tabanları yağladı -
Fang de. Kukuletalı, kafasını kaldırıp Harry'ye baktı -
üstü başı tek boynuzlunun kanına bulanmıştı. Ayağa
kalktı sonra, hızla Harry'nin yanına geldi - öylesine
korkmuştu ki Harry, olduğu yere çakılıp kalmıştı.
Derken, daha önce hiç duymadığı bir ağrı çakıldı
başına, alnındaki yara izi alev almıştı sanki- yarı kör,
sendeleyerek geriledi. Dörtnala sesler geldi kulağına,
biri arkasından sıçrayıp kukuletalının üstüne atıldı.
Başındaki ağrı öylesine dayanılmazdı ki, dizlerinin
üstüne yığıldı Harry. Ancak birkaç dakika sonra kendine
gelebildi. Kafasını kaldırdığında, kukuletalı gitmişti. Bir
at-adam duruyordu yanında, Ronan değildi, Bane de
değildi; daha gençti bu; açık sarı saçları, kır bedeni
vardı.
Harry'yi ayağa kaldırarak, "İyi misin?" dedi at-adam.
"Evet -teşekkür ederim- neydi o?" At-adam yanıt
vermedi. Soluk safirlere benzeyen masmavi gözleri
vardı. Dikkatle Harry'ye baktı, gözleri onun alnındaki
yara izine ilişti- iz apaçık ortaya çıkmıştı şimdi.
"Sen Potter'ların oğlusun, değil mi?" dedi. "Hagrid'in
yanına dön hemen. Orman gecenin bu saatinde hiç de
güvenli değildir- özellikle senin için. At binebilir misin?
Böylesi daha çabuk olur."
Sırtına Harry'nin rahatça binebilmesi için ön bacaklarını
bükerken, "Benim adım Firenze," diye ekledi.
Açıklığın öteki yanından dörtnala başka birileri de
yaklaştı, göğüsleri ter içinde, soluk soluğa, Ronan'la
Bane belirdi ağaçların arasından.
"Firenze!" diye kükredi Bane. "Ne yapıyorsun? Sırtında
bir insan var! Utanmıyor musun? Katır mısın sen?"
"Onun kim olduğunu biliyor musunuz?" dedi Firenze.
"Potter'ların oğlu bu. Orman'dan ne kadar çabuk çıksa o
kadar iyi."
Bane, "Neler anlattın ona?" diye homurdandı. "Unutma,
Firenze, gökyüzünün işine karışmamaya yemin ettik.
Gezegenlerin hareketlerini inceleyerek neler olacağını
okumadık mı?"
Ronan sinirli sinirli eşiniyordu.
Hüzünlü sesiyle, "Firenze neyin doğru olduğunu mutlaka
düşünmüştür," dedi.
Bane havayı çifteledi öfkeyle.
"Neyin doğru olduğunu mu? Bunun bizimle ne ilgisi var?
At-adamlar sadece öngörülmüş şeylerle ilgilenirler!
Orman'da yolunu yitiren insanların peşinde eşekler gibi
koşturmak bizim işimiz değil!"
Firenze arka bacaklarını kaldırdı öfkeyle, Harry
düşmemek için onun omuzlarına tutunmak zorunda
kaldı.
Bane'e, "Şu tek boynuzluyu görmüyor musun?" diye
bağırdı Firenze. "Neden öldürüldüğünü anlamıyor
musun? Yoksa gezegenler bu gizi vermediler mi sana?
Bu Orman'da her türlü sinsiliğe karşıyım, Bane - evet,
gerekirse insanların yanında yer alırım."
Hızla döndü sonra, Ronan'la Bane'i arkasında bırakarak
ağaçların arasına daldı; Harry sımsıkı yapışmıştı onun
sırtına.
Nereye gittiklerini hiç mi hiç bilmiyordu.
"Bane niye o kadar kızdı?" diye sordu. "Söylesene, beni
kimden kurtardın?"
Firenze yavaşladı, alçak dallara dikkat etmesi için onu
uyardı, başını eğmesini söyledi, ama Harry'nin sorusuna
yanıt vermedi. Sessizlik içinde ağaçlar arasında gittiler,
gittiler... Harry, Firenze'nin artık kendisiyle konuşmak
istemediğini sandı. Çok sık bir ağaç kümesinden
geçiyorlardı ki, Firenze ansızın durdu.
"Harry Potter, tek boynuzlu at-adam ne işe yarar, biliyor
musun?"
Harry, bu garip soruyla irkilerek, "Hayır," dedi. "Biz İksir
dersinde sadece boynuzla kuyruk kıllarını kullandık."
"Bir tek boynuzluyu öldürmek canavarlıktan başka bir
şey değildir," dedi Firenze. "Bu cinayeti ancak yitirecek
bir şeyi olmayan, ama çok şey kazanabileceğini sanan
biri işleyebilir. Tek boynuzlu at kanı, ölüm döşeğinde bile
olsan, hayatta kalmanı sağlar, ama bedeli de
korkunçtur. Kendini kurtarmak için tertemiz, savunmasız
birini öldürürsün, dudaklarına onun kanı değer değmez
de yarım yamalak, lanetli bir yaşam sürdürürsün."
Harry, Firenze'nin ay ışığında gümüş gibi ışıldayan
ensesine baktı.
Yüksek sesle, "Kim o kadar umutsuz olabilir?" dedi.
"Lanetli yaşayacağına, öl, daha iyi. Öyle değil mi?"
"Öyle," dedi Firenze. "Ama başka bir şey daha içecek
kadar uzun yaşayacaksan, o başka -seni büyük güce
kavuşturacak- hiç ölmemeni sağlayacak bir şey. Mr.
Potter, şu anda okulda ne saklıyorlar, biliyor musunuz?"
"Felsefe Taşı mı? Tabii - Yaşam İksiri! Ama
anlamıyorum, kim -"
"Eski gücüne kavuşmak için yıllarca bekleyen, fırsat
kollayarak yaşama dört elle sarılan hiç kimse gelmiyor
mu aklına?"
Harry'nin yüreğine ansızın demir bir pençe yapışıverdi
sanki. Ağaçların hışırtısı arasından, ilk karşılaştıkları
gece Hagrid'in söyledikleri geldi aklına: "Rivayete
bakılırsa, ölmüş. Bana sorarsan, palavranın daniskası.
Ölecek kadar insanlık yoktu içinde."
"Yani -" dedi Harry; sesi hırıldıyordu. "Yoksa o Vol-"
"Harry! Harry, iyi misin?"
Yoldan koşarak Hermione geliyordu yanlarına, Hagrid
de poflayarak onu izliyordu.
Harry, ne söylediğinin farkında bile olmadan, "İyiyim,"
dedi. "Tek boynuzlu ölmüş, Hagrid, arkadaki şu
açıklıkta."
Hagrid tek boynuzlu ata bakmaya seğirtirken, "Seni
burada bırakıyorum," dedi Firenze. "Artık güvendesin."
Harry at-adamın sırtından indi.
"İyi şanslar, Harry Potter," dedi Firenze. "Gezegenlerin
hareketleri zaman zaman yanlış yorumlanmıştır, atadamlar
tarafından bile. Dilerim şimdi de öyledir."
Harry'yi ürpertiler içinde bırakarak döndü, Orman'ın
derinliklerine daldı yine.
Ron onların dönüşünü beklerken karanlık Ortak
Salon'da uykuya dalmıştı. Harry onu omuzlarından
sarsarak uyandırınca, Quidditch'le ilgili bir şeyler söyledi
bağırarak. Ama birkaç saniye içinde, Harry onunla
Hermione'ye Orman'da olanları anlatmaya başlar
başlamaz, gözleri faltaşı gibi açıldı.
Harry yerinde duramıyordu. Ocağın önünde bir aşağı bir
yukarı dolaşıyordu. Hâlâ titremekteydi.
"Snape taşı Voldemort için istiyor... Voldemort da
Orman'da bekliyor... Biz de Snape'in sadece zengin
olma peşinde koştuğunu sandık..."
Ron, "O adı söyleme!" diye fısıldadı korkuyla;
Voledemort'un kendilerini işittiğini sanıyordu sanki.
Harry onu dinlemiyordu bile.
"Firenze beni kurtardı, ama bunu yapmaması gerekirdi...
Bane çılgına döndü... gezegenlerin işine
karışılmamalıymış... Gezegenler Voldemort'un
döneceğini belirtiyordu herhalde... Firenze,
Voldemort'un beni öldürmesine engel olmamalıymış,
Bane öyle düşünüyordu... Sanırım bu da yıldızlarda
yazılı."
Ron, "Artık o adı söylemeyi bıraksana sen!" diye
fısıldadı.
"Şimdi elimden gelen tek şey, Snape'in taşı çalmasını
beklemek," diye devam etti Harry. "Sonra da Voldemort
gelip işimi bitirecek... Eh, Bane de mutlu olur."
Hermione çok korkmuş görünüyordu, ama onu
rahatlatacak bir iki söz etmeyi başardı.
"Harry, Kim-Olduğunu-Bilirsin-Sen'in sadece
Dumbledore'dan korktuğunu herkes söylüyor.
Dumbledore buradayken Kim-Olduğunu-Bilirsin-Sen
kılına bile dokunamaz. At-adamların haklı oldukları
nereden belli? Bana sorarsan, falcılık gibi bir şey bu;
Profesör McGonagall'a bakılırsa, falcılık da büyücülüğün
en yanıltıcı dalı."
Konuşmayı kestiklerinde hava ağarmıştı. Boğazları ağrı
içinde, bitkinlikle yataklarına gittiler. Ama gecenin
yarattığı şaşkınlıklar sona ermemişti.
Harry çarşafını çekip açınca, altında görünmezlik
pelerinini buldu. Tertemiz katlanmıştı pelerin; üstüne de
bir not iliştirilmişti:
Ne olur ne olmaz.

ON ALTINCI BÖLÜM: KAPAĞIN ALTINDA
Harry sınavları nasıl verdiğini yıllar boyunca
unutamayacaktı; sanki her an kapı açılacak, Voldemort
dalacaktı içeriye. Ama günler geçip gitti, Fluffy'nin kilitli
kapı arkasında sapasağlam yaşadığına kuşku yoktu.
Hava inanılmaz sıcaktı, özellikle yazılı yapılan büyük
sınıfta. Herkese Kopyaya-Karşı büyüsüyle hazırlanmış
özel, yeni tüy kalemler verilmişti.
Uygulama sınavları da vardı. Profesör Flitwick onları
sınıfa teker teker çağırıyor, bir ananası masanın
üstünde dans ettirip ettiremeyeceklerine bakıyordu.
Profesör McGonagall bir fareyi enfiye kutusuna
çevirmelerini istiyordu- enfiye kutusunun güzelliğine
göre not veriliyordu. Kutunun bıyıkları varsa not
kırılıyordu. Unutma İksiri'nin nasıl yapıldığını
hatırlamaya çalışırlarken, Snape tepelerine dikilip onları
tedirgin ediyordu.
Harry, Orman'a gittiğinden beri canını yakan alın
ağrısına aldırmamaya çalışıyordu. Neville, Harry'nin
sinirlerinin sınavlardan ötürü uykusuz kalmaktan
bozulduğunu sanıyordu, ama asıl gerçek Harry'nin o
eski karabasanının yeniden ortaya çıkmasıydı; şimdi
daha da kötüydü, çünkü üstünden kan damlayan bir de
kukuletalı eklenmişti o korkunç düşüne.
Belki Harry'nin Orman'da gördüklerini görmediklerinden,
belki de alınlarını yakan birer izleri olmadığından, Ron
da, Hermione de taşa Harry kadar aldırmıyorlardı.
Voldemort'un adı bile onları ürkütmeye yetmişti gerçi,
ama sınav hazırlıklarına öylesine dalmışlardı ki, ne
Snape'in ne de bir başkasının çevirdiği dolaplara kafa
yoracak vakitleri yoktu.
Son sınavları Sihir Tarihi'ydi. Kendi kendine kaynayan
kazanları yaratan eski büyücülerle ilgili soruları da bir
saat içinde yanıtlayınca özgür olacaklardı, sınav
sonuçları açıklanıncaya kadar tam bir hafta keyif
çatacaklardı. Profesör Binns'in hayaleti tüy kalemlerini
bırakmalarını söyleyip parşömen kâğıtlarını da
toplayınca.. Harry de ötekiler gibi sevinç çığlıkları
atmaktan kendini alamadı.
Güneşli bahçeye fırlayan kalabalığa karışırken, "Bu,
sandığımdan da kolaymış," dedi Hermione. "1637
Kurtadam Davranış Yönetmeliği'ni de, Tez Canlı Elfric'in
ayaklanmasını da öğrenmem gerekmiyormuş."
Hermione, sınavdan sonra yanıtların üstünden geçmek
isterdi hep, ama Ron artık buna dayanamadığını
söyledi, birlikte göle inip bir ağacın altına serildiler.
Weasley kardeşlerle Lee Jordan ılık sığ suda
güneşlenen dev bir mürekkep balığının kollarını
gıdıklıyorlardı. Ron, çimenlere uzanarak, "Artık ezbere
paydos," dedi mutluluk içinde. "Sen de artık azıcık
gülümse, Harry, çaktığımızı öğrenmeye daha bir hafta
var, keyfini çıkar bari."
Harry alnını ovuşturuyordu.
Öfkeyle, "Bunun ne anlama geldiğini bir bilseydim!" diye
patladı. "Yara izi canımı yakıyor- daha önce de oldu,
ama hiç bu kadar sık olmadı."
Hermione, "Madam Pomfrey'e git," diye önerdi. "Hasta
değilim," dedi Harry. "Galiba bir uyarı bu... tehlikenin
yaklaştığını belirtiyor..."
Ron'un kılını kıpırdatacak hali yoktu, hava çok sıcaktı.
"Harry, rahatla biraz, Hermione haklı, Dumbledore
burada olduğu sürece taş da güvendedir. Hem zaten
Snape'in Fluffy'yi nasıl atlatacağı konusunda elimizde
bir bilgi yok. Bir keresinde bacağı parçalanıyordu, bir
daha öyle bir şey yapmaya kolay kolay kalkışmaz.
Neville'in Quidditch Milli Takımı'nda oynayacağı nasıl
düşünülemezse, Hagrid'in de Dumbledore'a kalleşlik
etmesi öyle düşünülemez."
Harry baş salladı, ama yapmayı unuttuğu bir şey, önemli
bir şey vardı sanki, bu duyguyu içinden atamıyordu.
Bunu dile getirmek istediği zaman, Hermione, "Sınavlar
yüzünden," dedi. "Dün gece uyandım, Biçim Değiştirme
notlarımın yarısına gelmiştim ki, bunu daha önce
yaptığımızı fark ettim."
Ama Harry, içindeki tedirginliğin derslerle bir ilgisi
olmadığına emindi. Pırıl pırıl mavi gökte bir baykuşun,
gagasında bir notla, okula doğru kanat çırptığını gördü.
Kendisine mektup gönderen tek kişi Hagrid'di. Hagrid
dünyada ihanet etmezdi Dumbledore'a. Fluffy'nin nasıl
atlatılacağını kimseye söylemezdi... hiçbir zaman... ama
-
Ansızın ayağa fırladı Harry.
Ron, uykulu uykulu, "Nereye gidiyorsun?" dedi.
"Aklıma bir şey geldi," dedi Harry. Bembeyaz kesilmişti.
"Gidip Hagrid'i görmeliyiz, hemen şimdi."
Hermione, ona yetişmeye çalışarak, soluk soluğa,
"Neden?" diye sordu.
Çimenli yamacı tırmanırken, "Sizce de tuhaf değil mi?"
dedi Harry. "Hagrid deli gibi ejderha istiyor, tam o sırada
da cebinde bir yumurtayla yabancının teki çıkıp geliyor.
Büyücülük yasasına aykırıysa, kaç kişi cebinde ejderha
yumurtasıyla dolaşabilir? Hagrid'e rastlamaları büyük
şans, ne dersiniz? Niye daha önce farkına varmadım
bunun?"
Ron, "Neler çeviriyorsun yine?" dedi, ama bahçeden
Orman'a doğru koşan Harry yanıt vermedi.
Hagrid evinin önünde bir koltukta oturuyordu;
pantolonunun paçalarıyla gömleğinin kollarını kıvırmıştı,
koca bir tencereye bezelye ayıklıyordu.
"Merhaba," dedi gülümseyerek. "Bitti mi sınavlar? bir
şey içmeye vaktiniz var mı?"
"Evet, lütfen," dedi Ron, ama Harry engel oldu.
"Hayır, acelemiz var. Hagrid, sana bir şey soracağım.
Norbert'ı kazandığın geceyi hatırlıyor musun? Seninle
kâğıt oynayan yabancı nasıl biriydi?"
Omuzlarını silkerek, "Bilmem," dedi Hagrid, "cüppesini
çıkarmadı ki sırtından."
Üçünün de şaşkınlıktan kalakaldığını görünce kaşlarını
kaldırdı.
"Alışılmadık bir şey değil ki, Domuz Kafası'nda -yani
köyün meyhanesinde- bin türlü garip garip adam vardır.
Belki de ejderha satıcısıydı, ha? Suratını görmedim ki,
kukuletası hep başındaydı."
Harry bezelye tenceresinin yanına çöktü.
"Ona neler anlattın, Hagrid? Hogwarts'ın sözünü ettin mi
hiç?"
Hagrid, hatırlamaya çalışarak kaşlarını çattı. "Belki de
etmişimdir," dedi. "Haa... ne iş yaptığımı sordu, ben de
burada bekçilik ettiğimi söyledim... Hayvanları sordu...
ben de ona dedim ki... hayatta tek istediğim bir ejderha
dedim... sonra da... Hepsini hatırlayamıyorum elbet,
boyuna içki ısmarladı bana... Dur bakayım... hah,
kendisinde bir ejderha yumurtası olduğunu söyledi,
iskambil oynayalım, kazanırsan alırsın dedi... ama ona
bakıp bakamayacağımı da sordu, ters bir yere vermek
istemiyormuş... Ben de dedim ki... Fluffy'ye baktıktan
sonra ejderha çocuk oyuncağı sayılır dedim..."
Harry, sesindeki heyecanı belli etmemeye çalışarak,
"Peki," dedi, "Fluffy'le ilgilendi mi?"
"Şey- evet - insan kaç tane üç başlı köpek görür
hayatında, Hogwarts'ta bile? Ben de anlattım,
yatıştırmasını bilirsen Fluffy şeker gibidir dedim, azıcık
müzik çal, hemen uykuya dalar -"
Birden bire dehşete kapıldı.
"Size söylememeliydim bunu!" diye bağırdı. "Unutun
dediklerimi! Hey - nereye gidiyorsunuz?"
Harry, Ron ve Hermione, Giriş Salonu'na gelinceye
kadar birbirleriyle tek kelime konuşmadılar; bahçeden
sonra salon pek soğuktu, pek kasvetliydi.
"Dumbledore'a gitmemiz gerek," dedi Harry. "Hagrid,
Fluffy'nin nasıl atlatılacağını bir yabancıya anlatmış. O
cüppenin içinde ya Snape ya da Voldemort vardı-
Hagrid'i sarhoş ettikten sonra kolay. Tek dileğim,
Dumbledore'un bize inanması. Firenze de bizi
destekleyebilir, yeter ki Bane engel olmasın.
Dumbledore'un odası nerede?"
Doğru yönü gösterecek bir yazı görebilmek umuduyla
çevrelerine bakındılar. Dumbledore'un nerede oturduğu
hiç söylenmemişti kendilerine, odasına çağırttığı kimseyi
de bilmiyorlardı.
Harry, "Yapacağımız tek şey -" diye söze başladı, ama
aynı anda salonda bir ses çınladı. "Siz üçünüz ne
arıyorsunuz içeride?" Profesör McGonagall'dı bu, elinde
koca bir yığın kitap vardı.
"Profesör Dumbledore'u görmek istiyoruz," dedi
Hermione; Harry'le Ron bunun yürekli bir davranış
olduğunu düşündüler.
Bu sanki kuşku uyandıran bir istekmiş gibi, "Profesör
Dumbledore'u mu görmek istiyorsunuz?" dedi Profesör
McGonagall. "Neden?"
Harry yutkundu - şimdi ne olacaktı? "Sır bu," dedi. Der
demez de pişman oldu, çünkü Profesör McGonagall'ın
burun deliklerinden ateş fışkırıyordu sanki.
Soğuk soğuk, "Profesör Dumbledore on dakika önce
gitti," dedi Profesör McGonagall. "Sihir Bakanlığı'ndan
acele baykuş yollamışlar, hemen Londra'ya uçtu."
Harry çılgına dönmüştü. "Gitti mi?" dedi. "Tam zamanını
bulmuş."
"Profesör Dumbledore çok büyük bir büyücüdür, Potter,
ona sık sık başvururlar -"
"Ama çok önemli bu."
"Söyleyeceklerin Sihir Bakanlığı'ndan daha mı önemli,
Potter?"
Artık hiçbir şeyden sakınmıyordu Harry, "Bakın," dedi,
"Profesör - Felsefe Taşı'yla ilgili -"
Profesör McGonagall bunu hiç mi hiç beklemiyordu.
Taşıdığı kitaplar yere saçıldı, ama onları toplamaya bile
kalkışmadı.
"Nereden biliyorsun -?" diye kekeledi.
"Profesör, sanırım -hayır, biliyorum- biri taşı çalmaya
çalışacak. Profesör Dumbledore'la konuşmam gerek."
Profesör McGonagall ona şaşkınlık ve kuşkuyla baktı.
"Profesör Dumbledore yarın gelecek," dedi sonunda.
"Taşı nereden öğrendiniz bilmiyorum ama içiniz rahat
olsun, kimse onu çalamaz, çok iyi korunuyor."
"Ama Profesör -"
Profesör McGonagall, "Ben ne dediğimi biliyorum,
Potter," diye kestirip attı. Eğilip yere düşmüş kitaplarını
toplamaya başladı. "Hadi, şimdi hepiniz dışarı çıkıp
güneşte keyfinize bakın."
Ama çıkmadılar.
Profesör McGonagall kendilerini işitmeyecek kadar
uzaklaşınca, "Bu gece” dedi Harry. "Snape kapaktan bu
gece geçecek. Gereken her şeyi öğrendi. Dumbledore
da ortalarda yok. Ona notu gönderen de o; Dumbledore
çıkagelince Sihir Bakanlığı'ndakiler nasıl da
şaşıracaklar."
"Ama biz ne -"
Hermione'nin soluğu kesildi birden bire. Harry'le Ron
hızla arkalarına döndüler. Karşılarında Snape
duruyordu. "İyi günler” dedi usulca. Ona baktılar.
Garip bir gülümsemeyle, "Böyle bir günde içeride
olmamalısınız," dedi Snape.
Sonunu nasıl getireceğini bilmeden, "Biz burada -" diye
söze başladı Harry.
"Daha dikkatli olmalısınız” dedi Snape. "Böyle ortalarda
dolaşırsanız, bir işler çevirdiğinizi sanırlar. Gryffindor da
artık daha fazla puan yitirmeyi kaldıramaz, öyle değil
mi?"
Harry kıpkırmızı kesildi. Dışarı çıkmak için döndüler,
ama Snape onlara seslendi.
"Uyarmadı deme, Potter - bir daha geceleri dolaştığını
görürsem, okuldan atılmanı ben kendim sağlarım.
Hepinize iyi günler."
Öğretmenler odasına yöneldi.
Dışarıya, taş merdivene çıkınca arkadaşlarına döndü
Harry.
Hızlı hızlı, "Ne yapacağımızı söyleyeyim," diye fısıldadı.
"Birimiz Snape'i gözetleyecek - öğretmenler odasının
önünde durup, çıkarsa onu izleyecek. Hermione, sen
yaparsın bunu."
"Niye ben?"
"Niyesi var mı?" dedi Ron. "Profesör Flitwick'i
bekliyormuş gibi yaparsın." İncecik bir sesle devam etti:
"Ah, Profesör Flitwick, öyle üzülüyorum ki, galiba on
dördüncü soruyu yanlış yanıtladım.. "
"Kapa çeneni," dedi Hermione, ama gidip Snape'i
gözetlemeyi kabul etti.
Harry, "Biz de en iyisi üçüncü kat koridorunda
bekleyelim," dedi Ron'a. "Hadi."
Ama tasarladıklarını gerçekleştiremediler. Fluffy'yi
okulun öteki bölümlerinden ayıran kapıya vardıklarında
Profesör McGonagall çıkageldi yine; bu kere tepesi iyice
atmıştı.
"Sizinle uğraşmak büyü yapmaktan da zor sanıyorsunuz
herhalde!" diye gürledi. "Bu saçmalık yeter artık! Bir
daha buraya yaklaştığınızı duyarsam, Gryffindor'dan elli
puan daha silerim! Evet, Weasley, kendi bölümümden!"
Harry ile Ron Ortak Salon'a gittiler. Harry tam, "Hiç
olmazsa Hermione Snape'in peşinde," diyordu ki,
Şişman Kadın resmi açıldı, Hermione girdi içeriye.
"Özür dilerim, Harry” diye inledi. "Snape çıktı, orada ne
aradığımı sordu, Flitwick'i beklediğimi söyledim; o da
gidip Flitwick'e haber verdi, şimdi kurtulabildim. Snape
nereye gitti, bilmiyorum."
"Eh, işimiz bitti öyleyse!" dedi Harry.
Ötekiler Harry'ye baktılar. Bembeyaz kesilmişti Harry,
gözleri parlıyordu.
"Ben bu gece çıkıp taşı daha önce ele geçirmeye
çalışacağım."
"Sen çıldırmışsın!" dedi Ron.
"Yapamazsın bunu!" dedi Hermione. "McGonagall'la
Snape'in söylediklerinden sonra... Kovulursun!"
"NE ÇIKAR?" diye bağırdı Harry. "Anlamıyor musunuz?
Snape taşı ele geçirirse, Voldemort dönecek! O zaman
neler olur, düşünsenize. Kovulacak Hogwarts bile
kalmaz ortada! Yerle bir eder burayı ya da Karanlık
Sanatlar okuluna çevirir! Puan silinmesinin bir anlamı
yok artık! Gryffindor Okul Kupası'nı kazanırsa,
Voldemort sizi de, ailelerinizi de rahat bırakacak mı
sanıyorsunuz? Taşı ele geçirmeden yakalanırsam
Dursley'lerin yanına döner, Voldemort'un beni orada
bulmasını beklerim. Bu da olsa olsa ölümümü biraz
geciktirir, o kadar, çünkü hiçbir zaman Karanlık Yan'a
geçmem! Bu gece o kapağı açıp ineceğim, ikinizin de
sözleri beni kararımdan caydıramaz! Unuttunuz mu,
annemle babamı Voldemort öldürmüştü!"
Onlara baktı.
Hermione, fısıltıya benzer bir sesle, "Haklısın, Harry,"
dedi.
"Görünmezlik pelerinini kullanırım” dedi Harry. "İyi ki
yeniden elime geçti."
Ron, "Üçümüzü de kaplar mı dersin?" diye sordu.
"Üçümüzü de mi?"
"Seni yalnız bırakacağımızı sanmıyorsun ya?" "Tabii
bırakmayız," diye atıldı Hermione. "Biz olmadan taşa
nasıl ulaşırsın? Ben iyisi gidip kitaplarıma bir göz
atayım, belki yararlı bir şeyler bulurum..." "Ama
yakalanırsak siz de kovulursunuz." Hermione,
"Olanaksız," dedi hemen. "Flitwick sınavdan yüzde yüz
on iki aldığımı söyledi gizlice. Artık beni kovamazlar."
Akşam yemeğinden sonra Ortak Salon'da bir kenara
çekildiler; üçü de tedirgindi. Kimse yanlarına bile
yaklaşmıyordu, Gryffindor'lardan kimse Harry'le
konuşmuyordu zaten. Harry ilk kez o gece üzülmüyordu
buna. Hermione, karşılarına çıkabilecek büyülerin nasıl
bozulacağını bulabilmek umuduyla bütün notlarını
gözden geçiriyordu. Harry'le Ron'un ağızlarını açtıkları
yoktu. İkisi de yapacaklarını düşünüyorlardı.
Oda ağır ağır boşaldı, herkes yatağına çekildi.
Lee Jordan da gerinip esneyerek gidince, "Pelerini al,"
diye mırıldandı Ron. Harry yukarıya, karanlık
yatakhanelerine fırladı. Pelerini çıkarırken gözleri
Hagrid'in Noel'de kendisine armağan ettiği flüte ilişti.
Fluffy'ye karşı kullanmak için cebine attı onu - pek şarkı
söylemek gelmiyordu içinden.
Sonra Ortak Salon'a koştu.
"Pelerini burada örtelim üstümüze, bakalım üçümüzü de
örtüyor mu - Filch birimizin ayaklarını fark ederse
yandık."
Odanın köşesinden, "Ne yapıyorsunuz?" diye bir ses
geldi. Neville, elinde kurbağası Trevor, bir koltuğun
arkasından belirdi; kurbağa, özgürlüğüne kavuşmak için
bir deneme daha yapmaya hazırlanıyordu herhalde.
Harry, pelerini hemen arkasına saklayarak, "Yok bir şey,
yok bir şey," dedi.
Neville onların suçlu yüzlerine dikti gözlerini. "Yine
çıkıyorsunuz," dedi.
"Hayır, hayır, hayır," dedi Hermione. "Çıkmıyoruz. Sen
niye gidip yatmıyorsun, Neville?"
Harry kapının yanındaki duvar saatine baktı. Artık daha
fazla zaman yitiremezlerdi. Belki de Snape şu anda
Fluffy'yi uyutmaktaydı.
"Çıkamazsınız," dedi Neville, "yine yakalanırsınız.
Gryffindor'un durumu daha da kötüye gider."
"Anlamıyorsun," dedi Harry, "bu çok önemli." Ama
Neville elinden gelen çabayı göstermekte kararlı gibi
görünüyordu.
Resimdeki deliğin önüne geçerek, "Bunu yapmanıza izin
vermeyeceğim," dedi. "Sizinle- sizinle dövüşürüm!"
"Neville!" diye patladı Harry, "Çekil o deliğin önünden,
salaklığı da bırak -"
"Bana salak diyemezsin! Kuralların dışına çıktığın
yetmez mi? Hem herkese karşı direnmemi söyleyen sen
değil misin?"
Ron'un sabrı tükenmek üzereydi. "Ama bize karşı değil,"
dedi. "Ne yaptığını bilmiyorsun, Neville."
Bir adım attı; Neville Trevor'ı yere bıraktı, kurbağa da
hemen ortadan yok oldu.
Yumruğunu kaldırarak, "Hadi bakalım," dedi Neville,
"Sıkıysa gel de vur. Ben hazırım!"
Harry, Hermione'ye döndü.
"Bir büyü yap," dedi çaresizlik içinde.
Hermione ilerledi.
"Neville," dedi, "Bunun için gerçekten özür diliyorum
senden."
Asasını kaldırdı.
Onu Neville'e doğru uzatarak, "Petrificus Totalus!" diye
bağırdı.
Neville'in kolları iki yanına yapıştı. Bacakları birbirine
kenetlendi. Bütün bedeni kaskatı kesildi. Olduğu yerde
biraz sallandı; sonra da kütük gibi kaskatı, yüzüstü yere
düştü.
Hermione koşup onu çevirdi, sırtüstü yatırdı. Neville,
çenesi kilitlendiği için, konuşamıyordu. Sadece gözleri
oynuyor, dehşet içinde onlara bakıyordu.
"Ne yaptın ona?" diye fısıldadı Harry.
Hermione, üzüntüyle, "Beden-Kilitlenmesi," dedi. "Özür
dilerim, Neville."
"Başka çaremiz yoktu, Neville, şimdi anlatamayız," dedi
Harry.
"Sonra anlarsın, Neville," dedi Ron; üstünden atlayıp
görünmezlik pelerinine büründüler.
Ama Neville'i yerde taş gibi, kıpırtısız bırakmak pek de
iyi bir başlangıç sayılmazdı. O tedirginlik içinde,
gördükleri her heykeli Filch'e benzetiyorlardı, rüzgârın
belli belirsiz iniltisi bile saldırmaya hazır Peeves'in
soluğu gibi geliyordu onlara.
İlk merdivenlerin altına gelince, tepede dolaşan Mrs.
Norris'i gördüler.
Ron, Harry'nin kulağına, "Bir kerecik olsun bir tekme
sallayalım şuna," diye fısıldadı, ama Harry başını iki
yana salladı. Dikkatle yanından geçerlerken, Mrs. Norris
fenere benzeyen gözlerini onlara dikti, ama bir şey
yapmadı.
Üçüncü kata çıkan merdivenlere varıncaya kadar
kimseyi görmediler. Peeves oradaydı, geçenler takılıp
düşsün diye halının kenarını kıvırmaktaydı.
Ona doğru çıkarlarken, "Kim var orada?" dedi ansızın.
Simsiyah hain gözlerini kıstı. "Seni göremesem bile
orada olduğunu biliyorum. Gulyabani misin, hayalet
misin, yoksa bir başka meret misin?"
Havaya yükselip boşlukta süzüldü, gözlerini onlara
dikmişi.
"En iyisi, Filch'i çağırayım ben, görünmez bir şey varsa
o hemen anlar."
Harry'nin aklına bir şey geldi ansızın.
"Peeves," dedi boğuk bir fısıltıyla, "Kanlı Baron öyle
durup dururken görünmeyen hayalete dönüşmez."
Peeves şaşkınlıktan az daha yere düşüyordu. Tam
zamanında toparlandı, merdivenlere yarım metre kala
salınarak durdu.
"Beni bağışlayın, kanlı canlı Baron efendimiz," dedi
yaltaklanarak. "Suç bende, suç bende- sizi görmedimgöremezdim
elbet, siz görünmezsiniz- bu minik şakası
için ihtiyar Peeves'i bağışlayın, efendim."
Harry, hırıltıyla, "Burada işim var, Peeves," dedi. "Bu
gece sakın buralarda dolaşma."
Yeniden havaya yükselerek, "Dolaşmam, efendim, hiç
dolaşmam," dedi Peeves. "Umarım işleriniz iyidir, sizi
rahatsız etmem."
Süzülüp gitti.
"Harikaydı, Harry!" diye fısıldadı Ron.
Birkaç saniye sonra oradalardı işte, üçüncü kat
koridorunda- kapı aralıktı.
Harry, "Al bakalım," dedi usulca. "Snape Fluffy'yi geçmiş
bile."
Açık kapıyla karşılaşmak, kendilerini nelerin beklediğinin
habercisiydi sanki. Harry, pelerinin altında,
arkadaşlarına döndü.
"Dönmek isterseniz sizi suçlayamam." dedi. "Pelerini
alabilirsiniz, artık bana gerekli değil."
"Saçmalama," dedi Ron.
"Geliyoruz," dedi Hermione.
Harry kapıyı iterek açtı.
Kapı gıcırtısıyla birlikte, derinlerden gelen hırıltılar çarptı
kulaklarına. Kendilerini göremeyen köpeğin üç burnu da
onlara doğru çevrilmiş, çılgıncasına havayı kokluyordu.
"Nedir o ayaklarının altındaki?" diye fısıldadı Hermione,
"Harpa benziyor," dedi Ron. "Herhalde Snape bıraktı."
"Çalmayı kestiği anda uyanmış," dedi Harry.
"Başlayalım bakalım..."
Hagrid'in flütünü dudaklarına götürüp çalmaya koyuldu.
Pek ustaca çaldığı söylenemezdi, ama ilk notayla
birlikte hayvanın gözleri kapanmaya başladı. Soluk bile
almıyordu Harry. Köpeğin hırıltıları ağır ağır kesildisonunda
patilerinin üstüne çöktü Fluffy, sonra da yere
uzanarak derin bir uykuya daldı.
Pelerinden sıyrılıp kapağa doğru giderlerken, Ron,
"Sakın çalmayı kesme," diye uyardı Harry'yi. O dev
kafalara yaklaştıkça köpeğin sıcaklığını, soluğunun
kokusunu duyabiliyorlardı.
Köpeğin sırtından bakarak, "Galiba kapağı
açabileceğiz," dedi Ron. "Önce sen girmek ister misin,
Hermione?"
"Hayır, istemem!"
"Peki." Ron dişlerini sıkarak köpeğin bacakları üstünden
atladı dikkatle. Eğilip kapağın halkasını çekti. Kapak
açıldı.
Hermione, "Ne görüyorsun?" dedi merakla.
"Hiçbir şey -sadece karanlık- Aşağı inmemizi
sağlayacak bir şey yok, atlayacağız."
Hâlâ flüt çalmakta olan Harry, dikkatini çekmek için elini
salladı Ron'a, kendini işaret etti.
"Önce sen mi inmek istiyorsun? Emin misin?" dedi Ron.
"Burası ne kadar derin, bilmiyorum. Flütü Hermione'ye
ver de köpek uyanmasın."
Harry flütü Hermione'ye verdi. Birkaç saniye süren
sessizlikte köpek hırıldayarak kıpırdadı, ama Hermione
çalmaya başlar başlamaz da o derin uykusuna daldı
yine.
Harry de köpeğin üstünden atlayıp kapaktan aşağıya
baktı. Dip görünmüyordu.
Parmak uçlarıyla tutunarak delikten sallandı. Sonra
yukarıya, Ron'a baktı, "Bana bir şey olursa arkamdan
gelmeyin," dedi. "Hemen baykuşhaneye gidip Hedwig'i
Dumbledore'a yollayın, tamam mı?"
"Tamam," dedi Ron.
"Birazdan görüşürüz... umarım..."
Harry kendini bıraktı sonra. Soğuk, nemli karanlıkta
hızla düştü, düştü, düştü -
POFF. Yumuşak bir şeyin üstünde buldu kendini. Garip
bir poff sesiyle. Doğrulup çevresini yokladı, gözleri
karanlığa alışmamıştı daha. Sanki bir bitkinin üstünde
oturuyor gibiydi.
Posta pulu büyülüğündeki aydınlığa, tepedeki açık
kapağa bakarak, "Tamam!" diye seslendi. "Burası
yumuşak, atlayabilirsin!"
Hemen atladı Ron. Harry'nin yanına düştü.
İlk sözleri, "Bu da nedir böyle?" oldu.
"Bilmem, bitki gibi bir şey. Atlayınca bir yerin incinmesin
diye koymuşlar. Hadi, Hermione!"
Uzaklardaki müzik kesildi. Köpeğin korkunç havlaması
duyuldu, ama Hermione atlamıştı bile. Harry'nin öteki
yanına düşmüştü.
"Herhalde okulun kilometrelerce altındayız," dedi.
Ron, "İyi ki bu bitkiyi koymuşlar buraya," dedi. "iyi ki mi!"
diye bağırdı Hermione. "Şu halinize bakın!"
Ayağa fırlayıp nemli duvara yöneldi çırpınarak.
Çırpınıyordu, çünkü düşer düşmez bitkinin dalları yılan
gibi kıvrılıp ayak bileklerine dolanmaya başlamıştı.
Harry'le Ron'a gelince, onlar farkında bile olmadan,
uzun dallarla sımsıkı sarılmışlardı.
Hermione bitkiye iyice yakalanmadan kurtulmayı
başardı. şimdi iki çocuğun kendilerini kurtarmak için
bitkiyle boğuşmalarına bakıyordu; ama Harry de, Ron
da ne kadar çabalasalar, bitki o kadar sımsıkı
sarılıyordu bedenlerine.
Hermione, "Sakın kıpırdamayın!" dedi. "Nedir bu,
biliyorum - Şeytan Kapanı!"
"Aman," diye homurdandı Ron, "iyi ki adını öğrendik,
bize ne büyük yararı var ya!" Arkasına yaslandı, bitkinin
boğazına sarılmasını önlemeye çalıştı.
"Kes sesini, onun nasıl öldürüldüğünü hatırlamaya
çalışıyorum!" dedi Hermione.
Harry, göğsüne dolanan bitkiyle savaşarak, "Çabuk
hatırlamaya bak, soluk alamıyorum!" diye hırıldadı.
"Şeytan Kapanı, şeytan Kapanı... Profesör Sprout ne
demişti? Karanlıktan, nemden hoşlanır -"
Boğulurcasına, "Ateş yak öyleyse!" diye bağırdı Harry.
Hermione, boyuna ellerini ovuşturarak, "Yakarım -tabiiama
odun yok!" diye seslendi.
"ÇILDIRDIN MI SEN?" diye haykırdı Ron. "SEN
BÜYÜCÜ MÜSÜN, DEĞİL MİSİN?"
"Sahi!" dedi Hermione, asasını çıkardı, onu sallayarak
bir şeyler mırıldandı, Snape'e yaptığı büyüyü bitkiye de
yaptı, havaya aynı mavi alevleri fışkırttı. Birkaç saniye
içinde Harry de, Ron da bitkinin dallarını gevşettiğini,
ışıktan, sıcaktan kaçındığını fark ettiler. Sonunda iyice
çözüldü bitki, iki çocuğun bedeninden de ayrıldı, onları
özgür bıraktı.
Harry, yüzündeki teri silerek duvara, Hermione'nin
yanına gitti. "İyi ki Bitkibilim'e çalışmışsın” dedi.
"Öyle," dedi Ron, "iyi ki Harry bu kargaşada kafayı
yemedi -'odun yok'muş- pes!"
"Buradan," dedi Harry; taş bir geçidi gösterdi, tek çıkış
yolu da orasıydı zaten.
Kendi ayak sesleri dışında, duvarlardan düşen
damlaların belli belirsiz şıpırtılarını duyuyorlardı sadece.
Geçit aşağı doğru iniyordu; Harry'nin aklına Gringotts
geldi. Büyücüler Bankası'nda kasaları ejderhaların
koruduğunu söylemişlerdi, bunu hatırlayınca yüreği
daraldı. Ya bir ejderha çıkarsa karşılarına, kocaman,
yetişkin bir ejderha- Norbert'la bile baş edememişlerdi...
"Bir şey duyuyor musunuz?" diye fısıldadı Ron. Harry
kulak kabarttı. İleriden yumuşak bir hışırtı, bir çınlama
geliyordu. "Hayalet mi acaba?" "Bilmem... kanat çırpışı
sanki." "İleride ışık var- bir şey kımıldıyor, görüyorum."
Geçidin sonuna varınca ışıl ışıl aydınlatılmış, yüksek mi
yüksek tavanlı bir oda çıktı karşılarına. Küçücük,
mücevher gibi parıldayan, kanat çırparak oradan oraya
uçuşan kuşlarla doluydu oda. Odanın öteki ucunda
kalın, tahta bir kapı vardı.
"Odadan geçersek bize saldırırlar mı acaba?" dedi Ron.
"Herhalde," dedi Harry. "Pek yırtıcıya benzemiyorlar
ama, hep birden saldırırlarsa... Eh, başka çaremiz yok...
Ben koşuyorum."
Derin bir soluk aldı, yüzünü elleriyle kapatarak koşmaya
başladı. Keskin gagalarla, pençelerle parçalanacağını
sanıyordu, ama hiçbir şey olmadı. Kapıya rahatça ulaştı.
Koluna yapıştı, ama kapı kilitliydi.
Ötekiler de onu izlediler. Kapıyı zorladılar, omuzladılar,
ama kapı bana mısın demedi, Hermione Alohomora
Büyüsü'nü yapınca bile.
"Şimdi ne olacak?" dedi Ron.
"Bu kuşlar... buraya sadece süs için konulmuş
olamazlar," dedi Hermione.
Kuşların tepelerinde parlayarak uçuşmasını seyrettiler -
parlayarak mı?
Harry, "Bunlar kuş değil!" dedi ansızın. "Bunlar anahtar!
Kanatlı anahtarlar- dikkatli bakın. Öyleyse..." Ötekiler
anahtar sürüsüne bakarken o da odaya bir göz attı. "...
Evet - bakın! Süpürgeler! Kapının anahtarını bulmamız
gerek!"
"Ama yüzlercesi var burada!"
Ron kapının kilidini inceledi.
"Kocaman, eski anahtarlar var ya -öyle bir anahtar
arayacağız- gümüş olmalı, kapı kolu gibi."
Birer süpürgeye atlayıp havalandılar, anahtar bulutunun
ortasına daldılar. Ama tutmaya kalktıkları bütün büyülü
anahtarlar öylesine hızlıydı ki, hemen sıyrılıyor,
ellerinden kaçıp gidiyordu; birini bile yakalamak
neredeyse olanaksızdı.
Ama Harry yüzyılın en genç Arayıcısı'ydı. Başkalarının
göremediklerini hemen görmekte üstüne yoktu.
Gökkuşağını andıran o tüyler kargaşasında bir dakika
kadar dolandıktan sonra, kocaman bir gümüş anahtar
gördü - Kanadı hafifçe kıvnlmıştı anahtarın, sanki biri
onu daha önce yakalamış da kilidi zorlayarak açmış
gibi.
Harry, "İşte şu!" diye seslendi ötekilere. "Şu büyük olan
-şuradaki- hayır, şu -parlak mavi kanatlı- tüyleri bir yana
yatmış."
Ron, Harry'nin gösterdiği yöne fırladı, o hızla tavana
çarptı, az kalsın süpürgesinden düşecekti.
"Onu kıstırmalıyız!" diye seslendi Harry; gözlerini eğri
kanatlı anahtardan ayırmıyordu. "Ron, sen üstünden gel
- Hermione, sen de altında dur, aşağı inmesini engelle -
ben de yakalamaya çalışayım. Hadi, ŞİMDİ!"
Ron pike yaptı, Hermione yukarı süzüldü, anahtar
ikisinden de kurtuldu, Harry onun arkasından fırladı;
duvara doğru gidiyordu anahtar, Harry öne eğildi, onu
tek eliyle duvara yapıştırdı. Odada Ron'la Hermione'nin
sevinç çığlıkları çınladı.
Hemen indiler; Harry, elinde çırpınan anahtarla, kapıya
koştu. Onu kilide sokup çevirdi - olmuştu bu iş. Kilit açılır
açılmaz anahtar yeniden havalandı, iki kere yakalandığı
için pek yıpranmışa benziyordu.
Eli kapının kolunda, "Hazır mısınız?" diye sordu Harry.
Ron'la Hermione baş salladılar. Harry kapıyı açtı.
Bir sonraki oda öylesine karanlıktı ki, hiçbir şey
göremediler. Ama içeri adım atar atmaz ışıl ışıl oldu
oda, inanılmaz bir görüntüyle karşılaştılar.
Büyük bir satranç tahtasının kenarında duruyorlardı,
siyah taşların arkasında. Taşlar kendilerinden bile
büyüktü, siyah mermerden yapılmışlardı. Tam
karşılarında, odanın öteki yanında, beyaz taşlar vardı.
Harry, Ron ve Hermione hafifçe ürperdiler- dev beyaz
taşların yüzleri yoktu.
"Şimdi ne yapacağız?" diye fısıldadı Harry.
"Belli değil mi?" dedi Ron. "Satranç oynayarak karşı
yana geçeceğiz."
Beyaz taşların arkasında bir kapı daha gördüler.
Hermione tedirgindi. '"Nasıl?" diye sordu.
"Galiba," dedi Ron, "taşların yerine geçmemiz
gerekiyor."
Siyah ata gidip elini boynuna koydu. Taş canlanıverdi
ansızın. At yeri eşeledi, Ron'a baktı.
"Şey- karşıya geçmek için size katılmamız mı gerek?"
Siyah at baş salladı. Ron arkadaşlarına döndü. "Bu
biraz kafa işi..." dedi. "Siyah taşlardan üçünün yerlerini
alacağız..."
Ron düşünürken Harry'le Hermione çıt çıkarmadılar.
Sonunda, "Gücenmeyin ama," dedi Ron, "Doğrusu ikiniz
de satrançta pek iyi değilsiniz -”
Harry, "Gücenen yok," dedi hemen. "Ne yapacağız, sen
onu söyle."
"Harry, sen filin yerini al... Hermione, sen de onun
yanına, kalenin yerine geç." "Ya sen?"
"Ben de at olacağım," dedi Ron. Taşlar onları
dinliyorlardı galiba, çünkü bu sözler üzerine bir at, bir fil,
bir de kale beyazlara sırtlarını dönüp satranç
tahtasından indiler; onların boşalttıkları üç yere de
Harry, Ron ve Hermione geçti.
Ron, tahtanın öteki yanına bakarak, "Satrançta her
zaman ilk hamleyi beyazlar yapar," dedi. "Evet...
bakın..."
Beyaz bir piyon iki adım ilerlemişti. Ron siyah taşları
yönetmeye başladı. Taşlar, o nereye yollarsa oraya
gidiyorlardı sessizce. Harry'nin dizleri titriyordu. Ya mat
olurlarsa?
"Harry - sağa çapraz dört adım." İlk gerçek sol, öteki
atları alınınca geldi. Beyaz vezir yere serdi onu,
tahtadan sürükleyerek çıkardı, at yüzükoyun yere
serildi.
Ron sarsılmışa benziyordu. "Bunu yapmamız
gerekiyordu." dedi. "Şimdi sen şu fili rahatça alabilirsin,
Hermione, hadi."
Ne zaman bir taş yitirseler, beyazlar acımasız
davranıyordu. Duvarın dibi kısa zamanda sakat siyah
taşlarla doldu. Ron, iki kere Harry'le Hermione'nin
tehlikede olduklarını fark etti. Kendisi de oradan oraya
gidiyor, yitirdikleri taş sayısında beyaz taş almaya
bakıyordu.
"Neredeyse geldik," diye mırıldandı ansızın. "Bir
düşüneyim – düşüneyim..."
Beyaz vezir bomboş yüzünü ona çevirmişti.
Usulca, "Evet..." dedi Ron, "tek yol bu... Beni alması
gerek."
Harry'le Hermione, "HAYIR!" diye bağırdılar.
"Satranç budur işte!" dedi Ron. "Biraz kurban
vereceksin! Ben şimdi bir hamle yapacağım, vezir beni
alacak - siz de rahatça mat edersiniz, Harry!"
"Ama -"
"Snape'i durdurmak istiyor musun, istemiyor musun?"
"Ron -"
"Bana bak, acele etmezseniz, taşı ele geçirecek!"
Yapılacak başka şey yoktu.
"Hazır mısınız?" dedi Ron. Yüzü bembeyaz kesilmişti,
ama kararlıydı. "Ben gidiyorum- kazanınca da
oyalanmayın sakın."
İlerledi, beyaz vezir de fırladı. Taş kolunu Ron'un
kafasına indirip onu yere serdi -Hermione bir çığlık attı,
ama yerinde kaldı- Beyaz vezir Ron'u kenara sürükledi.
Kendinden geçmişe benziyordu Ron.
Harry titreyerek sola üç adım attı.
Beyaz şah kafasından tacını çıkarıp Harry'nin
ayaklarının dibine attı. Kazanmışlardı. Taşlar yana
çekilerek eğildiler, kapının önü açılmıştı şimdi. Harry'le
Hermione, Ron'a üzüntüyle son kere bakarak kapıdan
geçtiler, bir sonraki geçide çıktılar. "Ya Ron'a bir şey
olduysa?"
Harry, kendi kendini de inandırmaya çalışarak, "Bir şey
olmaz," dedi. "Bakalım şimdi ne çıkacak karşımıza?"
"Sprout'unki tamam, şeytan Kapanı'ydı o - Flitwick
anahtarları büyülemiş herhalde - McGonagall da satranç
taşlarını canlandırmış - kala kala Quirrell'ın büyüsüyle
Snape'inki kaldı..."
Bir başka kapıya varmışlardı, "İyisin ya?" diye fısıldadı
Harry. "Durma." Harry kapıyı açtı.
İğrenç bir koku doldurdu burun deliklerini, ikisi de
cüppelerini çekip burunlarını kapatmak zorunda kaldılar.
Gözleri sulandı hemen, tam önlerinde bir ifrit gördüler;
daha önce karşılaştıklarından da büyüktü bu, kafası
kanlar içinde, yerde yatıyordu.
İfritin dev bacaklarının üstünden dikkatle atlarken, "İyi ki
bununla dövüşmek zorunda kalmadık," diye fısıldadı
Harry. "Hadi, soluk alamıyorum."
Bir sonraki kapıyı açtı, ikisi de karşılarına ne çıkacak
diye bakmaya cesaret edemiyorlardı sanki- ama pek de
korkulacak bir şey yoktu içeride; sadece bir masa,
masanın üstünde de değişik biçimlerde yedi şişe vardı.
"Snape'inki," dedi Harry. "Ne yapmamız gerekiyor?"
Eşikten adım atar atmaz arkalarında bir alev yükseldi.
Sıradan bir ateş değildi bu, mordu. Aynı anda
önlerindeki kapıyı da siyah alevler sardı. Kapana
kısılmışlardı.
"Bak!" Hermione, şişelerin yanında duran bir kâğıdı aldı.
Harry onun omzunun üstünden bakarak kâğıtta
yazılanları okudu:
Önünde tehlike var, arkanda ise güven,
Yardımcı olur sana ikisi içimizden,
Yolunda ilerletir yedi şişeden biri,
Bulabilirsen eğer şimdi doğru iksiri,
Birimiz geri yollar, dönersin tıpış tıpış,
İkimiz saf şaraptır, ısırgandan yapılmış,
Üçümüz zehirlidir, hiç çekinmez can alır,
Ondan tek yudum içen hemen yığılır kalır.
Seçimini yap şimdi, ver bakalım bir karar,
Kalmak istemiyorsan burda sonsuza kadar.
Dört ipucu verelim kolaylık olsun diye,
Bu da bizlerden sana çok güzel bir hediye:
Birincisi: Kendini boyuna gizler zehir,
Isırgan şarabının sol yanına çekilir;
İkincisi: Başkadır uçlardaki şişeler,
İçme onları ölmek istemiyorsan eğer;
Üçüncüsü: Boyları değişiktir hepsinin,
Bir zararı dokunmaz cücesinin, devinin;
Dördüncüsü: Hem sağdan, hem soldan ikincisi,
Başka başka boydadır, ama aynıdır cinsi.
Hermione derin bir soluk aldı, Harry onun gülümsediğini
görünce şaşırdı, kendisinin içinden hiç de gülmek
gelmiyordu.
"Harika!" dedi Hermione. "Büyü değil bu -mantık oyunubulmaca.
En ünlü büyücülerden çoğunun bir gram bile
mantığı yoktur; sonsuza kadar burada kalırlar."
"Biz de kalacağız anlaşılan."
"Elbette kalmayacağız," dedi Hermione. "Bize gerekli
olan her şey bu kâğıtta yazılı. Yedi şişe: Üçü zehir, ikisi
şarap, biri bizi siyah ateşten geçirecek, biri de mordan
geçirip dönmemizi sağlayacak."
"Ama hangisini içeceğimizi nereden bileceğiz?"
"Bir dakika, düşüneyim."
Kâğıdı birkaç kere okudu Hermione. Sonra şişeleri
inceledi teker teker, bir şeyler mırıldanarak onları
gösterdi parmağıyla. Sonra ellerini çırptı.
“Buldum," dedi. "Bizi siyah ateşten en küçük şişe
geçirecek - Taş'a götürecek."
Harry minik şişeye baktı.
"Bunun içindeki sadece birimize yeterli," dedi. "Tek
yudum bile yok neredeyse."
Birbirlerine baktılar.
"Peki, mor ateşten geçirip dönmemizi hangisi sağlıyor?"
Hermione sağda, en kenarda duran şişeyi gösterdi.
"Sen iç onu," dedi Harry. "Hayır, dinle beni -gidip Ron'u
al- uçan anahtarların bulunduğu odadaki süpürgelere
binersiniz, uçarak kapaktan geçer, Fluffy'yi atlatırsınızdoğru
baykuşhaneye gidip Hedwig'i Dumbledore'a
gönderin, onun yardımı gerekiyor. Ben Snape'i bir süre
oyalarım, ama teke tek kalırsak başedemem."
"Ama Harry - ya yanında Kim-Olduğunu-Bilirsin-Sen de
varsa?"
Harry, alnındaki izi göstererek, "Eh," dedi, "bir keresinde
şansım yaver gitti, öyle değil mi? Belki yine öyle olur."
Hermione'nin dudakları titredi; ansızın Harry'nin
kollarına atıldı kız, ona sarıldı. "Hermione!"
"Harry - biliyor musun, çok büyük bir büyücüsün sen."
Harry, onun kollarından ayrılırken, utanarak, "Senin
kadar değil," dedi.
"Benim kadar değil mi?!" dedi Hermione. "Kitaplar! Kafa
çalıştırma! Daha önemli şeyler var -dostluk, cesaret- ah,
Harry - dikkatli ol!"
"Önce sen iç," dedi Harry. "Hangisi olduğunu iyice
biliyorsun, değil mi?"
"Yüzde yüz," dedi Hermione. Yuvarlak şişeden koca bir
yudum aldı, titremeye başladı.
Harry, endişeyle, "Zehir değil ya?" dedi.
"Hayır - ama buz gibi."
"Çabuk ol, etkisi geçmeden."
"İyi şanslar - dikkatli ol -"
"GİT!"
Hermione dönüp mor ateşten geçti.
Derin bir soluk aldı Harry, en küçük şişeye uzandı. Siyah
alevlere çevirdi yüzünü.
"Geliyorum işte!" dedi, şişenin içindekini tek yudumda
içti.
Gerçekten de buz gibi oldu bedeni. Şişeyi yerine koyup
ilerledi; siyah alevler her yanını sarıyordu, ama onları
duymuyordu bile - Bir an o kara ateşten başka bir şey
göremedi - Sonra öteki yanda, sonuncu odada buldu
kendini.
Biri daha vardı orada - ama Snape değildi bu. Voldemort
bile değildi.

ON YEDİNCİ BÖLÜM: İKİ YÜZLÜ ADAM
Quirrel'dı.
Şaşkınlıkla, "Sen ha!" dedi Harry.
Quirrell gülümsedi. Yüzü hiç de seğirmiyordu.
"Evet, ben," dedi sakin bir sesle. "Seninle burada
karşılaşıp karşılaşmayacağımı düşünüyordum, Potter."
“Ama ben sanmıştım ki - Snape -"
"Severas mu?" Quirrell güldü, öyle sarsak sarsak
gülmüyordu şimdi, soğuk ve kesindi. "Evet, Severus
öyle birine benziyor, değil mi? Besili bir yarasa gibi
ortalarda dolaşması öyle yararlı oldu ki. Onun yanında,
ke-ke-kekeleyip duran za-zavallı P-Profesör Quirrell'dan
kim kuşkulanabilirdi?"
Harry inanamıyordu. Doğru olamazdı bu, olamazdı.
"Ama Snape beni öldürmek istedi!"
"Hayır, hayır, hayır. Seni öldürmek isteyen bendim.
Arkadaşın Miss Granger, Quidditch maçında Snape'i
ateşe vermek için koşarken bana çarptı. Seninle göz
ilişkimi yitirdim. Birkaç saniye daha sürseydi, o
süpürgeden atacaktım seni. Bunu daha önce de
başarabilirdim, ama Snape seni kurtarmak için karşıbüyü
yapıyordu."
"Snape beni kurtarmaya mı çalışıyordu?" Quirrell, soğuk
bir sesle, "Tabii," dedi. "Bir sonraki maçta neden
hakemlik etmek istedi, bilmiyor musun? Yine büyü
yapmama engel olacaktı. Boşuna... Hiç zahmet
etmeseydi... Dumbledore oradayken zaten bir şey
yapamazdım. Bütün öteki öğretmenler, onun
Gryffindor'un kazanmasını engellemek istediğini
düşündüler, kendini bilerek sevimsizleştirdi... Dedim ya,
boşuna... seni bu gece öldüreceğim."
Parmaklarını şaklattı. Birden bire ipler sarktı havadan.
Harry'yi sımsıkı bağladılar.
"Her şeye burnunu sokuyorsun, Potter, yaşaman doğru
değil. Cadılar Bayramı'nda okulda dört döndün; taşı
neyin koruduğunu anlamak için gelmiştim, sen de beni
gördün."
"İfriti içeriye sen mi aldın?”
"Tabii. İfritlerle başa çıkmakta ustayım- arkadaki ifritin
halini görmedin mi? Herkes deli gibi ifriti ararken,
benden kuşkulanan Snape dosdoğru üçüncü kata gitti,
beni bulmak için- ifritim seni öldüremedi o gece, üç başlı
köpek de Snape'in bacağını doğru dürüst ısırıp
koparamadı.
"Şimdi sessizce bekle bakalım, Potter. Şu ilginç aynayı
incelemem gerek."
İşte o zaman Quirrell'ın arkasında duran şeyi fark etti
Harry. Kelid Aynası'ydı bu.
Quirrell, çerçevesine dokunarak, "Taşı bulmanın
anahtarıdır bu ayna," diye mırıldandı. "Dumbledore gelip
de seni kurtarır mı sanıyorsun?.. Londra'da... O
dönünce ben çok uzaklarda olacağım..."
Harry'nin bütün çabası Quirrell'ı konuşturmak, onun
düşüncelerini Ayna'da yoğunlaştırmasını engellemekti.
"Snape'le seni Orman'da gördüm -" dedi.
"Evet," diye mırıldandı Quirrell, bakmak için Ayna'nın
arkasına geçti. "Neler çevirdiğimi iyice anlamak
istiyordu. Benden hep kuşkulanmıştı zaten. Aklınca beni
korkutacaktı- sanki korkutabilirmiş gibi... Benim yanımda
Lord Voldemort var..."
Quirrell, arkasından çıkıp gözlerini Ayna'ya dikti.
"Taşı görüyorum... onu efendime sunacağım... ama
nerede?"
Harry kendisini sımsıkı saran iplerden kurtulmak için
çırpındı, ama hiçbiri gevşemiyordu bile Quirrell'ın
dikkatini Ayna'ya vermesini mutlaka engellelmeliydi.
"Ama Snape de benden nefret ediyor gibi görünüyordu."
Quirrell, olağan bir sesle, "Orası öyle," dedi, "Doğru.
Babanla birlikte Hogwarts'taydı, bilmiyor musun? O
zaman da birbirlerini hiç sevmezlerdi. Ama senin ölmeni
hiç istemedi."
"Ama daha birkaç gün önce ağlayıp duruyordun -
Snape'in seni tehdit ettiğini sanmıştım..."
Quirrell'ın yüzünde ilk kere bir korku belirtisi görüldü.
"Bazen," dedi, "efendimin söylediklerini yerine
getirmekte zorlanıyorum - o büyük bir büyücü, bense
zayıfım -"
Harry'nin soluğu kesildi sanki. "Yani o da seninle sınıfta
mıydı?"
Quirrell, sakin sakin, "Ben nereye gidersem gideyim, o
hep yanımdadır," dedi. "Dünyayı dolaşırken tanışmıştım
onunla. Sersem delikanlının tekiydim, iyi nedir, kötü
nedir, kafamın içi saçmasapan düşüncelerle doluydu.
Lord Voldemort ne kadar yanıldığımı gösterdi bana.
İyiyle kötü diye bir şey yoktur, güç vardır sadece, bir de
o gücü elde edemeyecek kadar zayıf olanlar... O
günden beri buyruğundayım, ama bir çok kere yüzünü
kara çıkardım. Beni ağır biçimde cezalandırmak
zorunda kaldı." Quirrell ansızın titredi. "Yanlışları kolay
kolay bağışlamaz. Taşı Gringotts'tan çalmayı
başaramadığımda, çok öfkelenmişti. Beni cezalandırdı...
Gözünün hep üstümde olacağını söyledi..."
Quirrell'ın sesi gittikçe uzaklaşıyordu sanki. Harry,
Diagon Yolu'nu hatırladı- ne büyük aptallık ermişti.
Quirrell'ı ilk orada görmüş, Çatlak Kazan'da elini
sıkmıştı.
Quirrell fısıltıyla küfretti.
"Anlamıyorum... Taş, Ayna'nın içinde mi? Onu kırmam
mı gerekiyor?"
Harry hızlı hızlı düşünmeye çalışıyordu.
Şu anda dünyada en çok istediğim şey, diye
düşünüyordu, Taşı Quirrell'dan önce bulmak. Ayna'ya
bakarsam kendimi taşı alırken görürüm- yani taşın
nerede olduğunu anlarım! Ama Quirrell'a fark ettirmeden
nasıl bakarım?
Ona belli etmeden hafifçe sola kaymaya, aynanın
karşısına geçmeye çalıştı, ama ayak bileklerindeki ipler
çok sıkıydı: Sendeleyip düştü. Quirrell, Harry'ye
aldırmadı. Hâlâ kendi kendine konuşuyordu.
"Bu ayna ne yapar? Nasıl çalışır? Bana yardım edin,
efendimiz!"
Harry, dehşet içinde, bir sesin yanıt verdiğini duydu; ses
Quirrell'ın kendisinden geliyordu üstelik.
"Çocuğu kullan... Çocuğu kullan..."
Quirrell, Harry'ye döndü.
"Evet - Potter - gel buraya."
Ellerini çırptı; çırpar çırpmaz da Harry'yi bağlayan ipler
çözüldü. Ağır ağır ayağa kalktı Harry.
Quirrell, "Gel buraya," dedi yine. "Ayna'ya bak, ne
gördüğünü söyle."
Harry ona doğru yürüdü.
"Yalan söylemeliyim," diye düşünüyordu. "Bakıp bir
yalan kıvırmalıyım, başka çare yok."
Quirrell tam arkasına yaklaştı. Harry, onun sarığından
gelen garip kokuyu duydu. Gözlerini yumdu, Ayna'nın
tam karşısına geçti, gözlerini yeniden açtı.
Kendi görüntüsüyle karşılaştı; bembeyaz kesilmişti,
korkmuş görünüyordu. Ama bir an sonra görüntü
gülümsedi ona. Elini cebine sokup kan rengi bir taş
çıkardı. Göz kırptı, taşı yeniden cebine koydu - bunu
yaparken de Harry kendi cebinde bir ağırlık duydu. Nasıl
olduysa -inanılmaz bir biçimde- Taş'ı almıştı.
Quirrell, "Eee?" dedi sabırsızlıkla. "Ne görüyorsun?"
Harry bütün cesaretini topladı.
"Dumbledore'la tokalaştığını görüyorum," diye attı.
"Gryffindor, Okul Kupası'nı kazanmış."
Quirrell yine küfretti.
"Çekil önümden," dedi. Harry kenara çekilirken Felsefe
Taşı'nın bacağına değdiğini duydu. Kaçabilir miydi
acaba?
Ama beş adım bile atmadan o ince sesi işitti yine,
Quirrell'ın dudakları bile kıpırdamıyordu.
"Yalan söylüyor... Yalan söylüyor..."
"Potter, gel buraya!" diye bağırdı Quirrell. "Bana
doğruyu söyle! Biraz önce ne gördün?"
İnce ses yine yükseldi.
"Ben konuşayım onunla... yüz yüze..."
"O kadar gücünüz yok, Efendimiz!"
"Yeteri kadar gücüm var... bu iş için..."
Harry sanki Şeytan Kapanı'na yakalanmış gibiydi. Tek
kasını bile kımıldatamıyordu. Taş kesilmişti sanki,
Ouirrell'ın sarığına uzanıp onu çözmeye başladığını
gördü dehşetle. Ne oluyordu? Sarık çözüldü. O
olmayınca Quirrell'ın başı çok küçük duruyordu. Sonra
ağır ağır döndü Quirrell -
Harry çığlık atabilirdi, ama sesi çıkmıyordu. Quirrell'ın
başının arkasında bir yüz vardı, o güne kadar gördüğü
en korkunç yüz. Kıpkırmızı gözleri olan tebeşir beyazı
bir yüz. Burun deliklerinin yerinde de, yılanınkiler gibi
daracık yarıklar.
"Harry Potter..." diye fısıldadı.
Harry bir adım gerilemek istedi, ama bacakları
kımıldamıyordu.
"Ne hale geldiğimi gördün mü?" dedi yüz. "Gölgeden,
buhardan başka bir şey değilim... Ancak bir başkasının
bedenini paylaşırsam bir biçim alabiliyorum... ama beni
yüreklerine, kafalarına almak isteyenler olmuştur hep...
Tek boynuzlu kanı şu son birkaç hafta güç sağladı
bana... bana bağlı Quirrell'ın Orman'da benim için kan
içtiğini gördün... Yaşam İksiri'ni elime geçirince kendi
bedenimi de yaratabileceğim... şimdi... cebindeki taşı
ver bakalım!"
Demek biliyordu. Bacaklarına ansızın bir dirilik gelen
Harry hafifçe geriledi.
"Aptallık etme," diye homurdandı yüz. "Kendi canını
kurtar, benden yana olmaya bak... yoksa sonun annenle
babanın sonu gibi olur... Kendilerine acımam için
yalvararak öldüler..."
Ansızın, "YALAN!" diye bağırdı Harry.
Quirrell, Voldemort Harry'yi görebilsin diye, arka arka
yürüyordu. Hain yüz gülümsüyordu şimdi.
"Ne kadar dokunaklı..." diye tısladı. "Cesarete her
zaman saygım var... Evet, yavrum, annenle baban
yürekliydi... Önce babanı öldürdüm, kıyasıya
dövüşmüştü benimle... ama annenin ölmesi
gerekmezdi... seni korumak istiyordu... Şimdi ver şu
taşı, yoksa annen de boşu boşuna ölmüş olacak."
"HİÇBİR ZAMAN!"
Alevli kapıya fırladı Harry, ama Voldemort, "YAKALA
ONU!" diye bağırdı, Harry de o anda Quirrell'ın elinin
bileğine yapıştığını duydu. Alnına o bıçak gibi sancı
saplandı yine; kafası sanki ikiye ayrılacaktı; bütün
gücüyle direnerek bağırdı, Quirrell'ın kendisini
bıraktığını şaşkınlıkla gördü. Başındaki ağrı hafifledi-
Quirrell'ın nereye gittiğini anlamak için çılgınca bakındı
çevresine; onun ellerine bakarak acı içinde kıvrandığını
gördü- parmaklarında kabarcıklar beliriyordu.
Voldemort, "Yakala onu! YAKALA ONU!" diye bağırdı
yine; Quirrell atlayıp yere yıktı Harry'yi, üstüne çullandı,
iki elini onun boynuna doladı- Harry'nin yara izi artık
dayanılmaz bir acı veriyordu, ama Quirrell da sancılar
içinde uluyordu.
"Efendimiz, onu tutamıyorum - ellerim - ellerim!"
Quirrell dizlerini dayadı Harry'ye, boynunu bırakıp
şaşkınlık içinde kendi avuçlarına bakmaya başladı -
Harry onun ellerinin kıpkırmızı kesildiğini gördü,
yanmıştı sanki, derileri soyulmuştu, pırıl pırıl parlıyordu.
Voldemort, "Öyleyse öldür onu, sersem, öldürsene!"
diye haykırdı.
Ouirrell bir ölüm laneti yağdırmak için elini kaldırdı, ama
Harry içgüdüyle uzanıp Quirrell'ın yüzüne yapıştı.
"AAAAHH!"
Yere yuvarlandı Quirrell, yüzünde de kabarcıklar
belirmişti, Harry anladı: Quirrell'ın cildine dokunmak
korkunç bir acı veriyordu ona - şimdi tek şansı vardı:
lanetlemesini önlemek için onu acı içinde kıvrandırmak.
Ayağa fırladı Harry, Quirrell'ın koluna yapışıp bütün
gücüyle sıktı. Quirrell çığlık atarak Harry'yi itmek istedi -
Harry'nin başındaki ağrı daha da artıyordu, gözleri de
göremiyordu artık - sadece Quirrell'ın korkunç
çığlıklarını, Voldemort'un "ÖLDÜR ONU! ÖLDÜR ONU!"
diye haykırmasını işitebiliyordu - başka sesleri de - belki
kendi kafasında yaratıyordu o sesleri... "Harry! Harry!"
Quirrell'ın kolunun burkulduğunu duydu, her şeyin
bittiğini anladı, bir karanlığa düştü... düştü... düştü...
Tepesinde altın rengi bir şey uçuyordu. Snitch!
Yakalamak istedi onu, ama kolları havaya
kalkamayacak kadar ağırdı.
Gözlerini kırpıştırdı. Snitch değildi bu. Gözlüktü. Ne
kadar garip.
Gözlerini kırpıştırdı yine. Albus Dumbledore'un
gülümseyen yüzüyle karşılaştı.
"İyi günler, Harry," dedi Dumbledore.
Harry ona baktı bir süre. Sonra hatırladı. "Efendim! Taş!
Quirrell'dı! Taş onda! Efendim, çabuk -"
"Sakin ol, sevgili yavrum, sen olayların biraz gerisinde
kalmışsın," dedi Dumbledore. "Taş Quirrell'da değil."
"Kimde öyleyse? Efendim, ben -"
"Harry, sakin ol lütfen, yoksa Madam Pomfrey beni
dışarı atar,"
Harry yutkunarak çevresine bakındı. Hastane
kanadında olduğunu anladı. Beyaz çarşaflı bir yatakta
yatıyordu, yanındaki sehpanın üstü de şekerci
dükkânına dönmüştü.
Dumbledore, ışıl ışıl, "Arkadaşlarının, hayranlarının
armağanları," dedi. "Mahzenlerde seninle Profesör
Quirrell arasında geçenler sır, ama nasılsa bütün okul
öğrenmiş. Arkadaşların Fred'le George Weasley sana
bir oturak göndermeye kalkmışlar. Bundan
hoşlanacağını düşünmüşler. Ama Madam Pomfrey
bunun pek sağlıklı bir şey olmadığına inandığı için
oturağa el koymuş."
"Ne kadar zamandır buradayım?"
"Üç gündür. Mr. Ronald Weasley'le Miss Granger
çıktığında pek sevinecekler, inanılmaz derecede
üzülüyorlardı."
"Ama efendim, taş"
"Görüyorum ki, dikkatini başka yere veremiyorsun. Peki
öyleyse... Taş... Profesör Quirrell onu senden alamadı.
Buna engel olmak için tam zamanında yetiştim, ama
doğrusunu istersen, sen de tek başına zaten
başarılıydın."
"Siz de mi geldiniz? Hermione'nin baykuşunu mu
aldınız?"
"Yolda karşılaştık onlarla. Londra'ya varır varmaz,
bulunmam gereken yerin ayrıldığım yer olduğunu
anlamıştım. Quirrell'ı senin elinden almak için tam
zamanında yetiştim -"
"Sizdiniz demek..."
"Gecikeceğim diye korkmuştum."
"Az kalsın gecikecektiniz. Taşı ona karşı artık daha fazla
koruyamazdım -"
"Taşı değil, yavrum, kendini- gösterdiğin çaba seni
öldürecekti neredeyse. Bir an öldüğünü düşünüp
korktum. Taşa gelince, yok edildi."
Harry, boşboş, "Yok mu edildi?" diye sordu. "Ama
arkadaşınız - Nicolas Flamel"
"Ooo, demek Nicolas'ı da biliyorsun." Dumbledore
keyiflenmişti sanki. "Her şeyi uygun biçimde yaptın,
değil mi? Nicolas'la ben oturup konuştuk, taşı yok
etmenin doğru olacağına karar verdik."
"Yani o da, karısı da ölecekler, öyle mi?"
"İşlerini düzenlemeye yetecek kadar iksir var ellerinde.
İşlerini düzene koyduktan sonra da, evet, ölecekler."
Dumbledore, Harry'nin gözlerindeki şaşkın bakışı
görünce gülümsedi.
"Senin kadar genç biri için inanılmaz bir şey bu, ama
Nicolas'la Perenelle için uzun, çok uzun bir günden
sonra yatağına çekilip uyumaya benziyor. Düzenli bir
kafa için ölüm de büyük bir serüvenden başka bir şey
değildir. Biliyor musun, pek de öyle harika bir şey değildi
taş. Dilediğin kadar para, dilediğin kadar yaşam! Bir çok
insanın hemen isteyeceği iki şey- asıl sorun, insanların
kendileri için en kötü şeyleri isteme tutkuları." Harry,
kafası iyice karışmış, yatıyordu. Dumbledore küçük bir
ezgi mırıldandı, tavana bakarak gülümsedi.
"Efendim," dedi Harry. "Düşünüyordum da... Efendim -
Taş yok olsa bile, Vol- yani, Kim-Olduğunu-Bilirsin-Sen-"
"Voldemort de, Harry. Her şeyin gerçek adını söyle.
Bir şeyin adından korkarsan, kendisinden daha çok
korkmaya başlarsın."
"Evet, efendim. şey, Voldemort dönmenin başka
yollarını arayacak, öyle değil mi? Demek istiyorum ki...
Gitmedi mi?"
"Hayır, Harry, gitmedi. Hâlâ bir yerlerdedir, belki de
paylaşacağı bir beden arıyordur.. Gerçekten canlı
olmadığı için, öldürülemez de. Quirrell’ı ölüme terk etti,
dostlarına da düşmanları kadar acımasız davranıyor.
Yine de, Harry, onun güce kavuşmasını geciktirdin,
ileride bir başkası da savaşabilir onunla ama, bu
gecikmeler gücünü bütün bütüne yitirmesini
sağlayabilir."
Başını salladı Harry, ama hemen kesti bunu, çünkü öyle
yapınca kafası ağrımıştı. Sonra, "Efendim," dedi,
"öğrenmek istediğim başka şeyler de var, eğer bana
anlatırsanız... gerçeği öğrenmek istiyorum..."
"Gerçeği." İç çekti Dumbledore. "Hem güzel, hem
korkunç bir şeydir gerçek, çok özen ister. Yine de
sorunu yanıtlarım, yanıtlamamak için geçerli bir
nedenim olursa beni bağışlarsın. Tabii yalan
söylemeyeceğim."
"Şey... Voldemort annemi öldürmüş, beni öldürmesine
engel olduğu için. Beni neden öldürmek istiyordu
acaba?"
Dumbledore derin derin iç çekti bu kere.
"Yazık, sorunu yanıtlayamam. Söyleyemem sana.
Bugün olmaz. Şimdi olmaz. Günün birinde
öğreneceksin... Şimdilik bunu düşünme, Harry.
Büyüyünce... Biliyorum, bunu duymaktan
hoşlanmayacaksın, günü gelince öğreneceksin."
Harry üstelemenin bir yarar sağlamayacağını biliyordu.
"Peki, Quirrell neden dokunamadı bana?"
"Annen seni kurtarmak için öldü. Voldemort'un
anlayamayacağı bir şey varsa, o da sevgidir. Annenin
sana olan sevgisi kadar güçlü bir sevgi ne derin izler
bırakır, bunu anlayamaz. Yara izine benzemez bu, gözle
görülmez... Böylesine yürekten sevilmek, seven insan
gitse bile, bizi sonsuza kadar korur. Tenine işlemiştir bu.
Quirrell'ın içi nefret, hırs, tutku doluydu, ruhunu
Voldemort'la paylaşmıştı o; sana bu yüzden
dokunamadı. Güzelliklerle yaratılmış birine dokunmak
onun gibilere acı verir."
Dumbledore pencereye konmuş bir kuşla ilgileniyordu
şimdi; bu da Harry'ye gözlerini çarşafa silme olanağını
sağladı. Kendini toparlayınca, "Ya görünmezlik
pelerini?" dedi. "Onu bana kimin yolladığını biliyor
musunuz?"
"Haa - onu baban bırakmıştı bana, hoşuna gider diye
düşündüm." Dumbledore'un gözleri parladı "Yararlı
şeyler... baban buradayken onu sırtına geçirir, mutfağa
gidip yiyecek bir şeyler aşırırdı."
"Bir şey daha var..."
"Bakalım bu neymiş?"
"Quirrell'ın söylediğine göre, Snape -"
"Profesör Snape, Harry."
"Evet, o. Quirrell'ın söylediğine göre, babamdan nefret
ettiği için benden de nefret ediyormuş. Doğru mu bu?"
"Doğrusu ikisi de birbirlerinden pek hoşlanmazlardı.
Seninle Mr. Malfoy gibi. Günün birinde baban öyle bir
şey yaptı ki, Snape onu hiç bağışlamadı."
"Ne yaptı?"
"Onun hayatını kurtardı."
"Ne?"
Düşlere dalmış gibi, "Evet..." dedi Dumbledore. "Garip
değil mi, insanların kafası nasıl çalışıyor? Profesör
Snape babana borçlu kalmayı kaldıramadı... O borcu
ödemek için de bütün bir yıl seni korumaktan perişan
oldu. Babana nefretini artık huzur içinde hatırlayabilir..."
Harry anlamaya çalıştı bunu, ama kafası zonkluyordu,
vazgeçti.
"Efendim, bir şey daha var..."
"Bir tek şey mi?"
"Taşı Ayna'dan nasıl çıkardım?"
"Hah, bak işte, bunu sorduğuna sevindim. Bu da benim
parlak düşüncelerimden biriydi, ikimizin arasında kalsın,
sakın kimseye söyleme. Taşı bulmak isteyen kişi -
kullanmak isteyen değil, bulmak isteyen kişi- onu ele
geçirebilirdi ancak; başkaları altın yapmakla ilgilenirdi
sadece, bir yandan da lıkır lıkır Yaşam İksiri içerdi.
Beynim bazen şaşırtıyor beni... Hadi artık, bu kadar
soru yeter. Şekerlerini yemeye başla. Ah! Bertie Botts'un
Bin Bir Çeşit Fasulye Şekerlemesi! Yazık, gençliğimde
insanın içini bulandıranlardan biri çıkmıştı kısmetime, o
günden sonra da ağzıma koymadım- ama şu herhalde
güvenlidir, ne dersin?"
Gülümseyerek açık kahverengi bir fasulye şekerlemesi
attı ağzına. "Tüh!" dedi boğulurcasına, "Kulak kiriymiş!"
Yönetici Madam Pomfrey şirin bir kadındı, ama çok
düzenliydi.
"Beş dakikacık," diye yalvardı Harry.
"Kesinlikle olmaz."
"Profesör Dumbledore'u aldınız..."
"Elbette, o Okul Müdürü, ayrıcalığı var. Dinlenmen
gerek."
"Dinleniyorum, bakın, yatıyorum işte. N'olursunuz,
Madam Pomfrey..."
"Ne yapalım, öyle olsun," dedi Madam Pomfrey. "Ama
sadece beş dakika."
Ron'la Hermione'yi içeri aldı.
"Harry!"
Hermione ona sarılmaya hazırdı yine, ama kendini tuttu,
başı hâlâ ağrıdığı için de Harry memnun oldu buna.
"Ah, Harry, biz senin öleceğini- Profesör Dumbledore
öyle üzülmüştü ki -"
"Bütün okul bundan söz ediyor," dedi Ron. "Ne oldu,
şunun doğrusunu anlatsana."
Gerçek öykünün inanılmaz söylentilerden çok daha
garip, çok daha heyecanlı olduğu ender durumlardan
biriydi bu. Harry her şeyi anlattı: Quirrell'ı, aynayı, taşı,
Voldemort'u. Ron'la Hermione iyi dinleyicilerdi doğrusu;
uygun yerlerde soluklarını tuttular. Harry Quirrell'ın
sarığının altında ne olduğunu söyleyince, Hermione
çığlık atmaktan kendini alamadı.
Sonunda, "Demek taş yok artık," dedi Ron. "Flamel öyle
ölüp gidecek mi?"
"Ben de bunu sordum Dumbledore'a; dedi ki - ne
demişti? - 'Düzenli bir kafa için ölüm de büyük bir
serüvenden başka bir şey değildir'."
"Söylemiştim, kaçığın tekidir diye," dedi Ron.
Kahramanının ne kadar çılgın olduğundan etkilenmişe
benziyordu.
"Sizin ikinize ne oldu?" dedi Harry.
"Ben rahatça döndüm," dedi Hermione. "Ron'u
götürdüm -biraz zaman aldı bu- tam baykuşhaneye
gidiyorduk ki, Giriş Salonu'nda Dumbledore'la
karşılaştık. Zaten biliyordu - 'Harry onun peşinde, öyle
değil mi?' dedi, üçüncü kata fırladı."
Ron, "Bu işi senin yapmanı mı istemişti yoksa?" dedi.
"Babanın pelerinini yollaması filan?"
"Ooo," diye patladı Hermione, "Öyle düşündüyse eğer -
yani, demek istiyorum ki- korkunç bir şey bu -
ölebilirdin."
Harry, düşünceli düşünceli, "Hayır," dedi. "Tuhaf bir
adam Dumbledore. Bana bir olanak sağlamak istedi
galiba. Burada olup biten her şeyi biliyor, bu işe
kalkışacağımızın farkındaydı, bizi durduracağına gerekli
şeyleri öğretti, ipuçları verdi. Ayna'nın nasıl işlediğini
öğrenmem rastlantı değildi bana kalırsa. Eğer
becerebilirsem, Voldemort'la yüz yüze gelmemin hakkım
olduğunu düşünüyordu..."
Ron, "Anlaşıldı, Dumbledore'un üstüne yok," dedi
keyifle. "Bana bak, yarın Yıl Sonu Şöleni var, ayağa
kalkmalısın. Puanlar toplandı, Slytherin kazandı elbet -
son Quidditch maçını kaçırdın, sen olmayınca
Ravenclaw bizi duman etti- ama yemekler harikadır."
O anda Madam Pomfrey daldı odaya.
"Neredeyse on beş dakika oldu," dedi kesin bir sesle.
"DIŞARI!"
Deliksiz bir uykudan sonra, Harry neredeyse bütün
bütüne iyileşti.
Dünya kadar şeker kurusunu sıralamakla uğraşan
Madam Pomfrey'e, "Şölene gitmek istiyorum," dedi.
"Gidebilirim, değil mi?"
"Profesör Dumbledore gidebileceğini söyledi." Madam
Pomfrey'e bakılırsa, Profesör Dumbledore bu işlerin
şakaya gelmeyeceğinden habersizdi. "Bir başka
ziyaretçin daha var."
"Güzel," dedi Harry. "Kim?"
Daha "Kim?" diye sorarken Hagrid süzüldü kapıdan. Ne
zaman bir odaya girse, olduğundan da büyük
görünüyordu. Harry'nin yanına oturdu, ona şöyle bir
baktı, sonra gözyaşlarına boğuldu.
Yüzünü ellerine gömüp, "Bütün - bunlar - benim -
yüzümden!" diye hıçkırdı. "Fluffy'yi nasıl atlatacağını
ben söyledim o alçağa! Ben söyledim! Bir tek bunu
bilmiyordu, onu da ben söyledim! Ölebilirdin! Bir ejderha
yumurtası uğruna! Bir daha ağzıma içki koymayacağım!
En iyisi, atsınlar beni buradan, bir Muggle olarak
yaşayayım!"
Hagrid'in sakalından yaşlar süzülerek acı ve pişmanlıkla
böylesine sarsıldığını görünce şaşırmıştı Harry.
"Hagrid!" dedi. "Hagrid, nasıl olsa bir yolunu bulup
öğrenecekti, burada Voldemort'dan söz ediyoruz, sen
söylemesen bile nasıl olsa öğrenecekti."
"Ölebilirdin!" diye hıçkırdı Hagrid. "Onun adını da sakın
söyleme!"
"VOLDEMORT!" diye bağırdı Harry; Hagrid öyle korktu
ki, ağlamayı kesti hemen. "Karşı karşıya geldim onunla,
adını da söylüyorum işte. Keyfin yerine gelsin, Hagrid,
taşı kurtardık, yok oldu, artık onu kullanamaz. Bir
Çikolatalı Kurbağa al, bende dünya kadar var..."
Hagrid, elinin tersiyle burnunu silerek, "Şimdi
hatırladım," dedi. "Sana bir armağanım var."
Harry, "Senin o ünlü sandviçlerden mi yoksa?" dedi
korkuyla. Hagrid belli belirsiz kıkırdadı.
"Değil. Onarmam için Dumbledore dün izin verdi bana.
İzin vereceğine sepetleyebilirdi de - neyse, bunu
getirdim..."
Deri ciltli, güzel bir kitaba benziyordu bu. Harry merakla
açtı kapağını, içi büyücü fotoğraflarıyla doluydu.
Annesiyle babası her sayfadan gülümseyerek el
sallıyorlardı ona.
"Annenle babanın bütün eski okul arkadaşlarına
baykuşlar yolladım, onlardan fotoğraf istedim... Sende
hiç olmadığını biliyordum... Beğendin mi?"
Konuşamıyordu Harry, ama Hagrid anlıyordu.
Harry yıl sonu şölenine tek başına indi o gece. Madam
Pomfrey, bütün titizliğiyle, onu tepeden tırnağa bir daha
incelemiş, Harry de biraz gecikmişti; Büyük Salon
çoktan dolmuştu. Yedi yıl üst üste Okul Kupası'nı
kazandığı için, Slytherin'in yeşil gümüş renkleriyle
donatılmıştı. Yüce Masa'nın arkasındaki duvara üstünde
yılan resmi olan koca bir bayrak asılmıştı boydan boya.
Harry girince önce bir sessizlik çöktü ortaya, sonra
herkes bir ağızdan konuşmaya başladı. Harry,
Gryffindor masasında Ron'la Hermione'nin arasına
oturdu, herkesin ayağa kalkarak kendisine bakmasına
aldırmıyormuş gibi görünmeye çalıştı.
Neyse ki, Dumbledore'un da gelmesi uzun sürmedi.
Mırıltılar kesildi.
Dumbledore,
"Bir yıl daha geçti!"
dedi neşeyle.
"Şimdi bu güzel yemekleri yemeye başlamadan önce
ihtiyar bir adamın gevezelikleriyle sıkacağım sizi.
Ne yıldı ama! Dilerim kafalarınızın içi geçen yıla
göre biraz daha dolmuştur... Gelecek ders yılı
başlamadan önce onları boşaltmak, yenilemek için
önünüzde koca bir yaz var...”
"Şimdi, anladığım kadarıyla, Okul Kupası verilecek.
Puanlar şöyle: Dördüncü sırada, üç yüz on iki
puanla Gryffindor; üçüncü sırada, üç yüz elli iki
puanla Hufflepuff; ikinci sırada, dört yüz yirmi altı
puanla Ravenclaw; Slytherin'in de dört yüz yetmişiki
puanı var."
Slytherin masasından bir çığlık ve alkış kasırgası koptu.
Harry, Draco Malfoy'un elindeki saplı kadehi masaya
vurduğunu görebiliyordu, iç bulandırıcı bir görünümdü
bu.
"Evet, evet, Slytherin başarılıydı,"
dedi Dumbledore.
"Ama son olayları da göz önüne almamız gerekiyor."
Odaya sessizlik çöktü birden bire. Slytherin'lerin
gülümsemeleri dudaklarında donar gibi oldu.
"Öhö öhö,"
dedi Dumbledore.
"Şimdi son puanları da ekleyelim. Bakalım... Evet...”
"Önce - Mr. Ronald Weasley'ye..."
Ron mosmor kesildi; güneşte perişan olmuş bir
patlıcana benziyordu şimdi.
"... Hogwarts'ın uzun yıllardır tanık olduğu en
başarılı satranç oyunu için, Gryffindor'a elli puan
veriyorum."
Büyülü tavan Gryffindor'ların çığlıklarından az kalsın
havalanacaktı; tepelerindeki yıldızlar bile titriyordu
sanki. Percy'nin öteki sınıf başkanlarına, "Benim
kardeşim o!" diye böbürlenmesi işitilebiliyordu. "En
küçük kardeşim! McGonagall'ın dev satrancını boydan
boya geçti!"
Sonunda yine sessizliğe büründü salon.
"Sonra - Miss Hermione Granger'a... alevlerle karşı
karşıya kaldığı anda bile soğuk kanlılığını
yitirmeden mantığını kullandığı için, Gryffindor'a
elli puan daha veriyorum."
Hermione kollarına gömdü yüzünü. Harry onun hüngür
hüngür ağlamakta olduğunu düşünüyordu. Masadaki
Gryffindor'lar kendilerinden geçmişlerdi - yüz puan
birden kazanmışlardı.
"Daha sonra - Mr. Harry Potter'a..."
dedi Dumbledore. Odada çıt çıkmıyordu şimdi.
"... kararlılığı ve olağanüstü cesareti için,
Gryffindor'a altmış puan veriyorum.”
Kopan şamata kulakları sağır edecek türdendi. Toplama
yapmayı becerenler Gryffindor'un puanlarının şimdi dört
yüz yetmiş ikiye yükseldiğini fark etmişlerdi - Slytherin'in
puanlarına eşitti bu. Okul Kupası için berabere
kalmışlardı - Dumbledore Harry'ye bir puan daha
verseydi...
Elini kaldırdı Dumbledore. Oda yeniden sessizliğe
gömüldü.
Dumbledore, gülümseyerek,
"Türlü türlü cesaret vardır,"
dedi.
"Düşmanlarımıza karşı koymak yürek ister, ama
dostlarımıza karşı koymak da yürek ister. Bu yüzden
Mr. Neville Longbottom'a da on puan veriyorum."
Gryffindor masasından yükselen gürültü öylesine
yüksekti ki, o anda dışarıdan geçen biri, Büyük Salon'da
patlama olduğunu sanabilirdi. Harry, Ron ve Hermione
ayağa kalkıp çığlıklar atmaya başladılar; Neville ise,
şoktan bembeyaz kesilmiş, kendisini kucaklayanların
arasında kaybolmuştu. Gryffindor'a hiç bu kadar puan
kazandırmamıştı daha önce. Harry, çığlık çığlığa,
Ron'un böğrünü dürterek Malfoy'u gösterdi; Malfoy,
sanki kendisine Beden-Kilitleme büyüsü yapılmış gibi,
dehşet içinde kaskatı kesilmişti.
Ravenclaw'la Hufflepuff öğrencileri de Slytherin'in
geçilmesini kutluyorlardı; alkışlar arasında,
"Bu demektir ki,"
diye seslendi Dumbledore,
"salonun süslemelerinde değişiklik yapmamız
gerek."
Ellerini çırptı. Bir anda yeşiller kızıla, gümüşler altına
dönüştü; büyük yılan resmi ortadan yok oldu, onun
yerini aslan aldı. Snape, zoraki bir gülümsemeyle
Profesör McGonagall'ın elini sıkıyordu. Harry'le göz
göze geldiler, Harry onun duygularında en ufak bir
değişiklik bile olmadığını hemen anladı. Buna aldırmadı
bile. Gelecek yıl yaşam sıradan bir yaşam olacaktı- artık
Hogwarts'ta ne kadar sıradan olabilirse...
Harry'nin yaşamındaki en güzel geceydi bu, Quidditch'te
kazandıkları geceden de, Noel gecesinden de, dağ
ifritini yere serdikleri geceden de güzeldi... Bu geceyi
hiç, ama hiç unutmayacaktı.
Harry daha sınav sonuçlarının açıklanacağını
unutmuştu; sonuçlar açıklanınca hatırladı bunu. O da,
Ron da iyi notlarla sınıfı geçtiklerini öğrenince çok
şaşırdılar. Hermione, elbette, sınıf birincisi olmuştu.
Neville bile kıl payı kurtarmıştı durumu, İksirden aldığı
kötü notu Bitkibilim'deki başarısıyla dengelemişti. Kötü
olduğu kadar da ahmak biri olan Goyle'un okuldan
atılacağını sanıyorlardı, ama o da geçmişti. Buna
üzüldüler, ama Ron'un dediği gibi, yaşamdı bu, insanın
her dileği gerçekleşmiyordu.
Dolaplar bir anda boşaltıldı, sandıklar, bavullar
hazırlandı; Neville'in kurbağası tuvaletlerin bir köşesinde
bulundu; tatilde büyü yapılmamasını belirten yazılı
uyarılar dağıtıldı bütün çocuklara (Fred Weasley,
üzüntüyle, "Bunu vermeyi de hiçbir yıl sektirmiyorlar,"
dedi); Hagrid onları gölün karşı kıyısına geçirecek
kayıklar filosuna götürdü; Hogwarts Ekspresi'ne bindiler;
yolculuk boyunca, çevrelerindeki görünüm yeşerip daha
düzenli bir biçime girdikçe, konuştular, güldüler; Muggle
kentlerinden hızla geçerken Bertie Botts'un Bin Bir Çeşit
Fasulye Şekerlemesi'nden yediler; büyücü cüppelerini
çıkarıp yeleklerini, ceketlerini giydiler; sonunda King's
Cross İstasyonu'nda Peron Dokuz Üç Çeyrek'e girdiler.
Perondan ayrılmaları epey uzun sürdü. İhtiyar bir bekçi
duruyordu turnikenin başında, duvardan hep birlikte
güm diye fırlayıp çıkmasınlar, Muggle'ları korkutmasınlar
diye onları ikişer üçer geçirdi.
"Bu yaz gelip biraz bizde kalın," dedi Ron, "ikiniz de -
size baykuş yollarım."
"Sağol," dedi Harry. "Böyle bir şey benim de hoşuma
gider."
Ana kapıdan, itiş kakışlar arasında, Muggle'lar
dünyasına yeniden adım attılar. Şöyle bağıranlar oldu:
"Hoşçakal, Harry!"
"Görüşürüz, Potter!"
Ron, sırıtarak, "Hâlâ ünlüsün," dedi.
"Gideceğim yerde ün mün para etmiyor," dedi Harry.
Ana kapıdan üçü birlikte çıktılar - Harry, Ron, Hermione.
"İşte orada, anne, işte orada, bak!"
Ginny Weasley'di bu, Ron'un kız kardeşi; ama Ron'u
göstermiyordu.
"Harry Pooter!" diye ciyakladı. "Bak, anne, görebiliyorum
-"
"Kapa çeneni, Ginny, parmakla göstermek ayıptır."
Mrs. Weasley onlara gülümsedi.
"Yoğun bir yıl mıydı?" diye sordu.
"Çok!" dedi Harry. Tatlıyla kazağa teşekkürler, Mrs.
Weasley."
"Bir şey değil, yavrum."
"Hazır mısın?"
Vernon Enişte'ydi bu, hâlâ mosmordu yüzü, hâlâ
bıyıklıydı; sıradan insanlarla dolu bir istasyonda
Harry'nin kafes içinde bir baykuş taşıyacak kadar
umursamaz olmasına kızmıştı. Arkasında Petunia
Teyze'yle Dudley duruyordu, ikisi de Harry'yi görmekten
dehşete kapılmışa benziyorlardı.
"Siz Harry'nin ailesi olmalısınız!" dedi Mrs. Weasley.
"Öyle sayılabilir," dedi Vernon Enişte. "Çabuk ol, çocuk,
bütün gün seni bekleyecek değiliz." Yürüdü gitti.
Harry, Ron'la Hermione'ye son bir söz söylemek için
durdu.
"Yaz sonunda görüşürüz öyleyse."
Hermione, Vernon Enişte'nin arkasından kararsızca
bakarak, "Dilerim...şey- güzel bir tatil geçirirsin," dedi -
Bir insanın nasıl bu kadar sevimsiz olabileceğine akıl
erdiremiyordu.
"Geçireceğim” dedi Harry; yüzüne yayılan sırıtma
arkadaşlarını şaşırttı. "Evde büyü yapmamızın yasak
olduğunu onlar bilmiyor ki. Bu yaz Dudley'le çok, ama
çok eğleneceğim..."
Harry Potter bir çok açıdan son derece sıra dışı bir
çocuktu. Her şeyden önce, yaz tatilinden yılın başka
herhangi bir zamanından nefret ettiğinden daha fazla
nefret ediyordu. Sonra gerçekten ev ödevini yapmak
istiyordu, ama gecenin bir vaktinde, gizlice yapmak
zorundaydı. Ayrıca da bir büyücüydü.
Saat gece yarısına yaklaşıyordu ve Harry yüzükoyun
yatağında yatıyordu. Battaniyeleri çadır gibi başının
üstüne çekmişti, bir elinde bir fener vardı ve deri ciltli
büyük bir kitabı (Bathilda Bagshot'un yazdığı Sihir
Tarihi'ni) yastığa dayamıştı. Harry, kartal tüyünden
kaleminin ucunu sayfadan aşağı doğru indirirken, bir
yandan da kaşlarını çattı. "On Dördüncü Yüzyılda
Cadıların Yakılması Tamamen Anlamsızdı - tartışın"
konulu kompozisyonu yazmada ona yardımcı olabilecek
bir şey arıyordu.
Tüy kalem, işe yarar görünen bir paragrafın tepesinde
durakladı. Harry yuvarlak gözlüğünü burnundan yukarı
iterek, fenerini kitaba daha da yaklaştırdı ve okudu:
Büyü-dışı insanlar (ki genellikle “Muggle”
diye bilinirler) Ortaçağ'da büyüden özellikle
korkarlardı, ama onu tanımakta pek de
başarılı değildiler. Gerçek bir cadı ya da
büyücüyü yakaladıkları ender durumlarda,yakmanın hiç mi hiç etkisi olmazdı. Cadı ya da
büyücü basit bir Alev Dondurma Büyüsü
uygular, sonra da, bir yandan hafif, gıdıklayıcı
bir hissin keyfini çıkarırken, bir yandan da
acıyla haykırıyor taklidi yapardı. Hatta Acayip
Wendelin yakılmaktan öyle hoşlanırdı ki, çeşitli
kılıklara bürünmüş olarak tam kırk yedi kere
kendisini yakalamalarına izin vermişti.
Harry tüy kalemini dişlerinin arasına sıkıştırıp, mürekkep
şişesiyle bir parşömen tomarı almak için yastığının
altına uzandı. Yavaşça ve büyük bir özenle mürekkep
şişesinin kapağını açtı, kalemini içine batırdı ve
yazmaya başladı. Arada bir durup dinliyordu, çünkü
Dursley'lerden biri banyoya giderken tüy kaleminin
hışırtısını duyarsa, kendini yazın geri kalan bölümünde
merdivenin altındaki dolaba kilitlenmiş bulabilirdi.
Privet Drive 4 Numara'da oturan Dursley ailesi,
Harry'nin yaz tatillerinden hoşlanmayışının nedeniydi.
Vernon Enişte, Petunia Teyze ve oğulları Dudley,
Harry'nin hayattaki tek akrabalarıydı. Hepsi Muggle'dı
ve büyüye karşı pek ortaçağ usulü bir tavır
benimsemişlerdi. Harry'nin cadı ve büyücü olan ölmüş
annesiyle babasının adı, Dursley'lerin çatısı altında asla
anılmazdı. Petunia Teyze ve Vernon Enişte yıllar
boyunca Harry'yi mümkün olduğunca ayak altında
çiğneyerek içindeki sihri ezebileceklerini umut
etmişlerdi. Ama, hiddetten köpürseler de başarıya
erişememişlerdi ve şimdi de ya birisi Harry'nin hayatınınson iki yılını Hogwarts Cadılık ve Büyücülük Okulu'nda
geçirdiğini anlarsa diye dehşet içinde yaşıyorlardı.
Bugünlerde Dursley'lerin en fazla yapabildiği şey,
Harry'nin büyü kitaplarını, asasını, kazanını ve
süpürgesini yaz tatilinin başında saklayarak komşularla
konuşmasını yasaklamaktı.
Büyü kitaplarından böylece ayrılmak Harry için gerçek
bir sorun oluşturuyordu, çünkü Hogwarts'taki
öğretmenleri tatil için ona bir sürü ev ödevi vermişti.
Kompozisyonlardan birini, Ufalma İksiri hakkındaki baş
belası kompozisyonu, en sevmediği öğretmeni Profesör
Snape için yazması gerekiyordu. Snape, Harry'ye bir ay
ceza vermek için herhangi bir bahane bulmaktan pek
memnun.kalırdı. Harry de bu yüzden tatilin ilk
haftasında eline geçen şansa sıkı sıkıya sarılmıştı.
Vernon Enişte, Petunia Teyze ve Dudley, Vernon
Enişte'ye şirketin verdiği yeni arabaya hayranlıklarını
belirtmek için ön bahçeye gittiklerinde (çok yüksek sesle
ki komşular da duyabilsin), Harry usul usul aşağı inmiş,
merdivenin altındaki dolabın kilidini açmış, kitaplarından
bir kısmını kaptığı gibi yatak odasına getirip saklamıştı.
Çarşaflarda mürekkep lekesi bırakmadıkça, Dursley'ler
onun geceleri sihir çalıştığını asla anlamazdı.
Harry o anda teyzesi ve eniştesiyle bir sorun çıkmasın
diye çok özen gösteriyordu, çünkü zaten araları
limoniydi. Hem de, tatil başladıktan bir hafta sonra
kendisi gibi bir büyücüden telefon geldi diye. Harry'nin
Hogwarts'taki en iyi arkadaşlarından biri olan Ron
Weasley, hepsi büyücü olan bir aileden geliyordu. Yani
Harry'nin bilmediği bir çok şeyi biliyordu, ama daha öncehiç telefon etmemişti. Şu şanssızlığa bakın ki telefona
Vernon Enişte cevap vermişti. "Buyrun, ben Vernon
Dursley." O sırada tesadüfen odada olan Harry, Ron'un
sesinin cevap verdiğini duyunca donup kalmıştı.
"ALO? ALO? BENİ DUYUYOR MUSUNUZ? BEN -
HARRY - POTTER'LA GÖRÜŞMEK - İSTİYORUM!"
Ron öyle bağırıyordu ki, Vernon Enişte yerinden zıpladı
ve ahizeyi kulağından yarım metre uzakta tuttu, ona
öfke ve hayret karışımı bir ifadeyle bakıyordu.
Ağızlık yönünde,
"KİMİNLE GÖRÜŞÜYORUM?" diye
kükredi. "KİMSİNİZ?"
Ron,
"RON - WEASLEY!" diye haykırdı ona cevap
olarak. Sanki Vernon Enişte ile ikisi bir futbol sahasının
iki ucundan konuşuyorlardı. "BEN - HARRY'NİN -
OKULDAN - ARKADAŞIYIM -"
Vernon Enişte'nin bakışları bir anda, olduğu yerde
kalakalmış Harry'ye döndü.
"BURADA HARRY POTTER FALAN YOK!" diye
kükredi. Şimdi, sanki patlamasından korkuyormuş gibi,
ahizeyi kol boyu uzaklıkta tutuyordu. "HANGİ
OKULDAN SÖZ ETTİĞİNİ BİLMİYORUM! BİR DAHA
ASLA BENİ ARAMA! SAKIN AİLEMİN YANINA
YAKLAŞMA!"
Ve zehirli bir örümceği atıyormuş gibi, ahizeyi telefonun
üstüne fırlattı. Bunu izleyen kavga, o zamana kadarki en
berbat kavgalardan biri oldu.
Vernon Enişte, Harry'yi tükürük içinde bırakarak,
"SEN
BENİM TELEFONUMU NE CESARETLE ŞEY GİBİ -
SENİN GİBİ İNSANLARA VERİRSİN!" diye kükredi.Ron belli ki Harry'nin başını derde soktuğunu fark
etmişti, çünkü bir daha aramadı. Hogwarts'taki öbür
arkadaşı, Hermione de onunla bağlantı kurmamıştı.
Harry, Ron'un aramasın diye onu uyardığından
kuşkulanıyordu. Yazık, çünkü Harry'nin sınıfının en akıllı
cadısı Hermione, annesiyle babası Muggle olduğu için
telefonu nasıl kullanması gerektiğini pek güzel biliyordu
ve herhalde Hogwarts'a gittiğini söylemeyecek kadar da
aklı selim sahibiydi.
Böylece Harry beş uzun hafta boyunca büyücü
arkadaşlarının hiçbirinden haber alamadı, yani bu yaz
da neredeyse geçen yaz kadar berbat geçmeye aday
görünüyordu. Sadece bir tek, çok küçük iyileşme vardı:
Ondan, arkadaşlarına mektup göndermek için
yararlanmayacağına yemin ettikten sonra, Harry'nin
geceleri baykuşu Hedwig'i dışarı salmasına izin
verilmişti. Vernon Enişte, Hedwig'in kafesinde hep
kapalı kalınca çıkardığı şamata yüzünden pes etmişti.
Harry, Acayip Wendelin hakkında yazmayı bitirdi, durup
yine dinledi. Karanlık evin sessizliği sadece azman
kuzeni Dudley'nin uzaktan gelen homurtulu horultusuyla
bozuluyordu. Saat çok geç olmalıydı. Harry'nin gözleri
yorgunluktan kaşınıyordu. Belki de bu kompozisyonu
ertesi gece bitirirdi...
Mürekkep şişesinin kapağını kapattı, yatağının altından
eski bir yastık kılıfını çekip aldı, fenerini, Sihir Tarihi'ni,
kompozisyonunu, tüy kalemiyle mürekkebi içine koydu,
yataktan kalkıp hepsini yatağının altındaki gevşek bir
tahtanın dibine gizledi. Sonra ayağa kalktı, gerindi veyatağının yanındaki komodinin üstünde duran ışıklı
çalar saatin kaçı gösterdiğine baktı.
Gecenin biriydi. Harry aniden midesinde tuhaf bir
sarsıntı hissetti. Farkına bile varmadan tam bir saattir on
üç yaşındaydı.
Harry'nin bir başka sıra dışı yanı da, doğum günlerini hiç
beklememesiydi. Ömründe hiç doğum günü kartı
almamıştı. Dursley'ler onun son iki doğum gününü
tamamen bilmezlikten gelmişlerdi, bu seferkini
hatırlayacaklarını sanmak için de hiçbir nedeni yoktu.
Harry karanlık odayı boydan boya yürüdü, Hedwig'in
büyük, boş kafesinin yanından geçip açık pencereye
gitti. Pervaza yaslandı, battaniyenin altında onca zaman
kaldıktan sonra serin gece havasının yüzüne vuruşu
pek hoştu. Hedwig gelmeyeli iki gece olmuştu. Harry
onun için kaygılanmıyordu -daha önce de bu kadar
süreyle gittiği olmuştu- ama geriye çabuk döneceğini
umut ediyordu. Bu evde onu görünce irkilmeyen tek
canlı oydu.
Harry, yaşına göre ufak tefek ve zayıf olsa da, son yılda
birkaç santim uzamıştı. Ama kuzgun karası saçları her
zaman nasılsa öyleydi: Ne yaparsa yapsın inatla
dağınık kalıyordu. Gözlüklerinin arkasındaki gözleri
parlak yeşildi ve alnında, saçının arasından açıkça
görülebilen, şimşek biçiminde ince bir yara izi vardı.
Harry'ye ilişkin sıra dışı şeylerin içinde en olağanüstü
olanı bu yara iziydi. İz, Dursley'lerin on yıldır söyledikleri
gibi, Harry'nin annesiyle babasını öldüren araba
kazasından yadigâr kalmamıştı. Çünkü Lily ve JamesPotter bir araba kazasında ölmemişlerdi.
Öldürülmüşlerdi, yüzyılın en fazla korkulan Karanlık
Büyücüsü Lord Voldemort tarafından. Voldemort'un
laneti, Harry'yi öldüreceğine kendisine geri dönünce,
Harry bu saldırıdan yalnızca alnında bir yara iziyle
kurtulmuştu. Canını zor kurtaran Voldemort ise
kaçmıştı...
Ne var ki Harry daha sonra onunla Hogwarts'ta karşı
karşıya gelmişti. Karanlık pencerede durmuş son
karşılaşmalarını hatırlarken, on üçüncü doğum gününe
ulaştığı için bile talihli olduğunu kabul etti.
Hedwig'den bir işaret görmek için yıldızlı gökyüzünü
bakışlarıyla taradı. Belki de gagasından sarkan ölü bir
fareyle, övgü bekleyerek, ona doğru süzülüyordu.
Çatıların üzerinden dalgın dalgın bakan Harry'nin ne
gördüğünün farkına varması birkaç saniye sürdü.
Altın kron üstüne silueti çizilmiş ve her an daha da
büyüyen, iri, garip şekilde yan yan giden bir yaratık
vardı ve Harry'nin yönünde kanat çırpıyordu. Harry hayli
hareketsiz durarak onun gittikçe alçalmasını gözledi. Bir
an için, eli pencere mandalında, tereddüt etti, acaba
kapasam mı diye düşünüyordu, ama o sırada garip
yaratık Privet Drive'ın sokak lambalarından birinin
üzerinden süzüldü ve onun ne olduğunu anlayan Harry
yana sıçradı.
Üç baykuş süzülerek pencereden içeri girdi, iki tanesi
baygına benzeyen üçüncüyü taşıyordu. Yumuşak bir pat
sesiyle Harry'nin yatağına kondular, büyük ve kurşuni
renkte olan ortadaki baykuş dosdoğru yatağa devrildi vehareketsiz kaldı. Bacaklarına koca bir paket
bağlanmıştı.
Harry baygın baykuşu hemen tanıdı - Adı Errol'dı ve
Weasley ailesine aitti. Harry anında yatağa koştu,
Errol'ın bacaklarındaki ipleri çözdü, paketi çıkardı ve
sonra da onu Hedwig'in kafesine taşıdı. Errol mahmur
gözlerinden birini açtı, cılız bir ötüşle teşekkür etti ve
lakır lakır su içmeye koyuldu.
Harry diğer iki baykuşun yanına döndü. Bunlardan biri,
büyük, kar beyazı dişi baykuş, kendi kuşu Hedwig'di. O
da bir paket taşıyordu ve kendinden pek hoşnut
görünüyordu. Onu yükünden kurtaran Harry'ye
gagasıyla sevgi dolu bir öpücük verdi, sonra da Errol'ın
yanına gitmek için odanın öbür yanına uçtu.
Harry güzel, kahverengi bir kuş olan üçüncü baykuşu
tanımadı, ama nereden geldiğini hemen anladı. Çünkü
üçüncü pakete ek olarak, Hogwarts armasının
bulunduğu bir mektup taşıyordu. Harry bu baykuşu
görevinden azat edince, hayvan kendini beğenmiş bir
şekilde tüylerini kabarttı, kanatlarını gerdi ve
pencereden dışarı uçup geceye karıştı.
Harry yatağına oturdu, Errol'ın paketini kaptı, ambalaj
kâğıdını koparıp açtı ve içinde altın yaldızlı kâğıda sarılı
bir hediyeyle ilk doğum günü kartını buldu. Parmakları
hafifçe titreyerek zarfı açtı. İki parça kâğıt düştü - bir
mektup ve bir gazete kupürü.
Kupür belli ki büyücülerin gazetesi Gelecek
Postası'ndan kesilmişti, çünkü siyah-beyaz resimdekiinsanlar hareket ediyorlardı. Harry kupürü alıp
kırışıklarını düzeltti ve okudu.
SİHİR BAKANLIĞI GÖREVLİSİ BÜYÜK
ÖDÜLÜ KAPTI
Sihir Bakanlığı Muggle Eşyalarının Kötüye
Kullanımı Dairesi Başkanı Arthur Weasley,
Gelecek Postası'nın yıllık Büyük Ödüllü
Galleon Çekilişi'ni kazandı.
Çok memnun görünen Mr. Weasley, Gelecek
Postası'na,
"Altınları Mısır'da bir tatil yaparak
harcayacağız,
" dedi. "En büyük oğlumuz Bill
orada, Gringotts Büyücülük Bankası'nın lanet
bozucusu olarak çalışıyor."
Weasley ailesi Mısır'da bir ay geçirdikten
sonra, yeni okul yılının başlangıcı nedeniyle,
Weasley çocuklarından beşinin devam ettiği
Hogwarts'a geri dönecek.
Harry hareket eden resmi inceledi ve büyük bir piramit
önünde duran dokuz Weasley'nin birden ona coşkuyla
el salladığını görünce yüzüne bir tebessüm yayıldı.
Tombul küçümen Mrs. Weasley; uzun boylu, saçları
açılmakta olan Mr. Weasley; altı oğul ve bir kız. Siyahbeyaz resimde görünmese bile, hepsi de alev gibi kızıl
saçlı. Resmin tam ortasında, uzun boylu ve leylekbacaklı Ron duruyordu, faresi Scabbers omzundaydı,
kolunu da küçük kardeşi Ginny'ye dolamıştı. Harry
büyük bir altın yığınını kazanmayı çok iyi huylu ve son
derece yoksul olan Weasley'lerden daha fazla hak
edecek birilerini düşünemiyordu. Ron'un mektubunu alıp
açtı.
Sevgili Harry,
Mutlu yıllar!
Bak, o telefon için gerçekten üzgünüm.
Umarım Muggle'lar burnundan getirmemiştir.
Babama sordum, o da herhalde bağırmamam
gerektiğini söyledi.
Burada, Mısır'da her şey harika. Bill bize
mezarları gezdirdi, bu eski Mısırlı büyücülerin
onlara koyduğu lanetlere inanamazsın.
Annem Ginny'nin sonuncusuna girmesine
izin vermedi. Orası, mezara izinsiz dalan ve
fazladan başları falan çıkmış Muggle'ların
değişime uğramış iskeletleriyle doluydu.
Babam Gelecek Postası'nın çekilişini
kazanınca inanamadım buna. Yedi yüz
Galleon! Çoğu bu tatile gitti, ama bana
önümüzdeki yıl için yeni bir asa alacaklar.Harry, Ron'un eski asasının çatladığı olayı çok iyi
hatırlıyordu. Asa, ikisinin binip Hogwarts'a uçtukları
araba okul arazisinde bir ağaca çarpınca çatlamıştı.
Yeni sömestr başlamadan bir hafta kadar önce
geleceğiz, benim asamı ve yeni kitaplarımızı
almak için Londra'ya gideceğiz. Orada seninle
karşılaşma şansı var mı?
Muggle'ların moralini bozmasına izin verme!
Londra'ya gelmeye çalış,
Ron
Not: Percy, öğrenci başı oldu. Mektubu geçen
hafta aldı.
Harry fotoğrafa bir göz attı. Hogwarts'ta yedinci ve son
yılında olan Percy'nin pek kendini beğenmiş bir hali
vardı. Öğrenci Başı rozetini, düzenli saçlarının tepesine
fütursuzca tünemiş olan fesine iğnelemişti, bağa
çerçeveli gözlüğü Mısır güneşinde parıldıyordu.
Harry şimdi de hediyesini alıp açtı. Paketin içinde
minyatür bir cam topaca benzeyen bir şey vardı. Altında
da Ron'dan bir başka not.
Harry - bu bir Cep Sinsioskopu. Etrafta
güvenilmez biri varsa, parlaması ve olduğu
yerde dönmesi gerekiyor. Bill bunun büyücüturistler için satılan saçma sapan bir şey
olduğunu söylüyor, güvenilir değilmiş. Dün
akşam yemeğinde yanıp durdu da ondan. Ama
Bill o sırada Fred'le George'un çorbasına
böcek koyduklarının farkında değildi.
Eyvallah - Ron
Harry, Cep Sinsioskopu'nu komodinin üstüne koydu,
sivri ucunda dengelenen alet kıpırtısız durmuş, Harry'nin
saatinin fosforlu akrebiyle yelkovanını yansıtıyordu.
Harry birkaç saniye mutlulukla ona baktı, sonra
Hedwig'in gönderdiği paketi eline aldı.
Bunda da ambalajı içinde bir hediye, bir kart ve bir
mektup vardı. Bu seferkiler Hermione'den gelmişti.
Sevgili Harry,
Ron bana yazıp Vernon Enişte'ne ettiği
telefondan söz etti. Umarım iyisindir.
Şu anda Fransa'da tatildeyim ve bunu sana
nasıl göndereceğimi bilmiyorum -ya Gümrük'te
açarlarsa?- derken Hedwig çıkageldi!
Sanırım, bir değişiklik olsun diye doğum
gününde bir şey almandan emin olmak
istiyordu. Hediyeni baykuş-siparişiyle
gönderttim; Gelecek Postası'nda ilanı vardı
(Onu da buraya getirtiyorum, büyücülükdünyasında olup biteni, izleyebilmek öyle iyi
oluyor ki). Ron'la ailesinin bir hafta önce
çıkan resmini gördün mü? Eminim bir sürü şey
öğreniyordur, gerçekten kıskanıyorum - eski
Mısır büyücüleri muhteşemdi.
Burada da ilginç bir yerel büyücülük tarihi
var. Öğrendiğim bazı şeyleri eklemek için
bütün Sihir Tarihi kompozisyonumu yeniden
yazdım. Umarım çok uzun olmamıştır, Profesör
Binns'in istediğinden iki parşömen tomarı
daha fazla.
Ron tatilin son haftasında Londra'da olacağını
söylüyor. Sen de gelebilir misin? Teyzenle
enişten gelmene izin verir mi? Keşke
gelebilsen. Olmazsa seni eylülün birinde
Hogwarts Ekspresi'nde görürüm!
Sevgiler
Hermione
Not: Ron, Percy'nin öğrenci başı olduğunu
söylüyor. Eminim bu sahiden hoşuna gitmiştir.
Ron pek memnun kalmışa benzemiyor.Harry, Hermione'nin mektubunu bir kenara koyup
hediyesini alırken yine güldü. Paket çok ağırdı.
Hermione'yi tanıdığı için, hediyenin çok zor büyülerle
dolu koca bir kitap olacağından emindi - değildi oysa.
Kâğıdı yırtıp da üzerinde simden harflerle Süpürge
Bakım Seti yazan parlak siyah deri bir çanta görünce
kalbi deli gibi çarptı.
Harry,
"Vay canına, Hermione!" diye fısıldadı, çantanın
içine bakmak için fermuarını açtı.
İçinde büyük bir kavanoz Fleetwood Sap Rötuş Cilası,
pırıl pırıl gümüş bir Kuyruk Çalısı Makası, uzun
yolculuklarda süpürgenize tutturmak için minik pirinçten
bir pusula ve bir Kendi Kendine Süpürge Bakımı El
Kitabı vardı.
Arkadaşları dışında Harry, Hogwarts'ı en çok Quidditch
için özlüyordu: Sihir dünyasının bu en popüler sporu son
derece tehlikeliydi, çok heyecanlıydı ve süpürgeler
üzerinde oynanıyordu. Harry ise çok iyi bir Quidditch
oyuncusuydu, Hogwarts binalarından birinin takımına
son yüzyıl içinde seçilen en genç oyuncu olmuştu. En
değerli hazinelerinden biri de, yarış süpürgesi Nimbus
2000'di.
Harry deri çantayı bir yana bırakıp son paketini eline
aldı. Ambalaj kâğıdı üzerindeki eğri büğrü yazıyı hemen
tanıdı: Paket, Hogwarts bekçisi Hagrid'den geliyordu.
Üstteki kâğıt tabakasını yırtanca gözüne yeşil ve derimsi
bir şey çarptı, ama daha onu doğru dürüst açamadan
paket garip bir şekilde titredi ve içinde her ne varsa,
gürültülü bir takırtı geldi - sanki çenesi varmış gibi.Harry donup kaldı. Hagrid'in ona kasıtlı olarak asla
tehlikeli bir şey göndermeyeceğini biliyordu, ne var ki
Hagrid tehlikeli şeyler konusunda normal bir insan gibi
düşünmezdi. Dev örümceklere dostluk gösterdiği,
meyhanelerdeki adamlardan hırçın, üç başlı köpekler
satın aldığı ve kulübesine gizlice yasadışı ejderha
yumurtaları soktuğu görülmüştü.
Harry pakete endişeyle dokundu. Paket yeniden yüksek
sesle takırdadı. Harry komodininin üstündeki lambaya
uzandı, bir eliyle onu sıkıca yakaladı ve vurmaya hazır
şekilde başının üstüne kaldırdı. Sonra öbür eliyle
ambalaj kâğıdının geri kalanını yakalayıp çekti.
Ve dışarı bir şey düştü - bir kitap. Harry üzerinde altın
yaldızlı harflerle “Canavar Kitap: Canavarlar” yazan
güzel, yeşil kapağını şöyle bir görebilmişti ki, kitap yan
tarafına atladı ve garip bir yengeç gibi, yatağın üzerinde
yan yan seğirtti.
"Ahha!" diye mırıldandı Harry.
Kitap gürültülü bir tıkırtıyla yataktan yuvarlandı ve
odanın öbür yanına doğru hızla atıldı. Harry
çaktırmadan onu izledi. Kitap çalışma masasının
altındaki karanlık boşlukta saklanıyordu. Dursley'lerin
hâlâ mışıl mışıl uyuyor olması için dua eden Harry dört
ayak üstüne çöküp ona doğru uzandı.
"Ayy!"
Kitap elinin üstüne kapandı, sonra da hâlâ kapakları
üzerinde seğirterek onun yanından çırpınıp geçti. Harry
fırladı, ileri atıldı ve kitabı yere yapıştırmayı başardı.Yandaki odada uyuyan Vernon Enişte yüksek sesle,
uykulu bir homurtu salıverdi.
Harry mücadele eden kitabı kollarının arasına iyice
kıstırıp şifonyere koştu, bir kemer çıkararak kitabın
çevresine sıkıca tutturdu. Bu arada Hedwig ve Errol
ilgiyle onu izliyorlardı. Canavar Kitap öfkeyle ürperdi,
ama artık ne kuş kanadı gibi çırpınıyordu, ne de
ısırabiliyordu. Harry de onu yatağın üstüne atıp
Hagrid'in kartına uzandı.
Sevgili Harry, Nice yıllara!
Bu, önümüzdeki yıl sana yararlı olur dedim.
Daha fazlasını burda söylemem. Seni görünce
anlatırım.
Umarım Muggle'lar sana iyi muamele
ediyorlardır.
En iyi dileklerimle,
Hagrid
Harry, Hagrid'in ısıran bir kitabın yararlı olacağını
düşünmesini tekinsiz buldu, ama Hagrid'in kartını da
Ron ve Hermione'ninkinin yanına yerleştirdi. Ağzı
kulaklarına varmıştı. Geriye sadece Hogwarts'tan gelen
mektup kalmıştı artık. Bunun her zamankinden kalın
olduğunu fark eden Harry, zarfı açtı, içindeki ilk
parşömen sayfasını çıkardı ve okudu:Sevgili Mr. Potter,
Yeni okul yılının eylülde başlayacağını
bildirmek isteriz. Hogwarts Ekspresi, King's
Cross İstasyonu'nda Peron Dokuz Üç
Çeyrek'ten saat on birde kalkacak.
Üçüncü sınıfların bazı hafta sonlarında
Hogsmeade köyünü ziyaret etmelerine izin
veriliyor. Lütfen ilişikteki izin belgesini
imzalaması için anne-babanıza ya da velinize
verin.
Önümüzdeki yıl için gerekli olan kitapların
listesi ilişiktedir.
Saygılarımla,
Profesör M. McGonagall
Müdür Yardımcısı
Harry, Hogsmeade izin belgesini zarftan çekip baktı,
artık gülümsemiyordu. Hafta sonlarında Hogsmeade'i
ziyaret etmek harika olurdu; orasının tamamen
büyücülere ait bir köy olduğunu biliyordu ve daha
adımını bile atmamıştı. İyi de, Vernon Enişte ya da
Petunia Teyze'yi bu belgeyi imzalamaya nasıl ikna
edecekti?
Çalar saate baktı. Sabahın ikisi olmuştu.Hogsmeade belgesi hakkında ertesi sabah uyanınca
üzülmeye karar veren Harry yeniden yatağına gitti ve
kendisi için yaptığı, Hogwarts'a dönene kadar kaç gün
kaldığını gösteren çizelgede bir günü daha karalamak
için uzandı. Sonra gözlüğünü çıkarıp, gözleri açık, yüzü
üç doğum günü kartına dönük, yatağa uzandı.
Ne kadar sıra dışı olursa olsun, Harry Potter o anda
herkesin hissettiklerini hissediyordu: Ömründe ilk kez, o
gün doğum günü olduğu için mutluydu.İKİNCİ BÖLÜM:
MARGE HALA'NIN BÜYÜK
HATASI
Harry ertesi sabah kahvaltıya indiğinde, üç Dursley de
kahvaltı masasının etrafında oturuyordu. Yepyeni bir
televizyonu izliyorlardı, buzdolabı ile salondaki
televizyon arasındaki yolun uzunluğundan yüksek sesle
şikâyet edip duran Dudley için bir "eve hoş geldin"
hediyesi. Dudley yazları vaktinin çoğunu, küçük domuz
gözleri ekrana çivilenmiş, beş gıdısı o yerken sürekli
titreyerek, mutfakta geçirirdi.
Harry, Dudley ile boynu kısa, bıyığı gür, iriyarı, kalıplı bir
adam olan Vernon Enişte'nin arasına oturdu. Harry'ye
mutlu yıllar dilemek bir yana, Dursley'ler onun odaya
girdiğini fark ettikleri yolunda bir işaret bile vermediler,
ama Harry bu muameleye öyle alışkındı ki aldırmadı.
Kendine bir parça kızarmış ekmek aldı, sonra da kaçak
bir mahkûm hakkındaki bir haberin orta yerinde olan
televizyondaki spikere baktı.
"... halk, Black'in silahlı ve son derece tehlikeli olduğu
konusunda uyarılmıştır. Özel bir telefon hattı
kurulmuştur, Black'i görenler hemen buraya haber
vermelidir."
Vernon Enişte, gazetesinin üstünden tutsağa bakarak,
"Onun beş para etmediğini bize söylemelerine gerek
yok,
" diye homurdandı "Şu haline bak, pis serseri!
Saçına bakın şunun!"Yan yan Harry'ye pis bir bakış attı, Harry'nin dağınık
saçları onun için hep bir kızgınlık kaynağı olmuştu. Ama
kupkuru yüzü, dirseğine kadar inen keçeleşmiş,
arapsaçı gibi saçlarla çevrili olan televizyondaki adamla
karşılaştırınca, Harry kendini gerçekten temiz pak
hissetti.
Spiker yeniden ortaya çıkmıştı.
"Tarım ve Balıkçılık Bakanlığı'nın bugün ilan edeceği..."
Vernon Enişte spikere kötü kötü bakarak,
"Dur bakalım!"
dedi havlarcasına. "Bize manyağın nereden kaçtığını
söylemedin! Bunun ne yararı var? Deli herif şu an
sokakta buraya doğru geliyor olabilir!"
Kemikli ve at suratlı Petunia Teyze, şimşek gibi dönerek
mutfak penceresinden dikkatle dışarı baktı. Harry onun
özel telefon hattını arayacak kişi olmaya bayılacağını
biliyordu. Petunia Teyze dünyanın en meraklı kadınıydı
ve hayatının büyük kısmını sıkıcı, yasalara saygılı
komşularını casus gibi gözleyerek geçirmişti.
Vernon Enişte kocaman mor yumruğuyla masaya
vurarak,
"Ne zaman öğrenecekler?" dedi,
"Böyle
insanlarla başa çıkmanın tek yolu idam!"
Hâlâ gözlerini kısmış, kapı komşusunun çalı
fasulyelerine bakan Petunia Teyze,
"Çok doğru,
" dedi.
Vernon Enişte fincanındaki çayı bitirdi, saatine baktı ve
ekledi: "Hemen çıksam iyi olur, Petunia, Marge'ın treni
saat onda geliyor."
Aklı yukarı kattaki süpürge bakım setinde olan Harry, bu
nahoş darbeyle dünyaya döndü."Marge Hala mı?" diye kekeledi. "O - o buraya gelmiyor,
değil mi?"
Marge Hala, Vernon Enişte'nin kardeşiydi. Harry ile
onun arasında kan bağı olmadığı halde (Harry'nin
annesi, Petunia Teyze'in kardeşiydi) ömür boyu ona
"hala" demeye zorlanmıştı. Marge Hala kent dışında,
buldog yetiştirdiği büyük bahçeli bir evde otururdu.
Privet Drive'da pek kalmazdı, çünkü kıymetli
köpeciklerini bırakmaya içi elvermezdi, ama onun
ziyaretlerinin her biri Harry'nin aklına korkunç bir
canlılıkla kazınmıştı.
Dudley'nin beşinci doğum günü partisinde Marge Hala,
Harry'nin, yeğenini müzikli biblolar oyununda yenmesini
önlemek için bastonuyla incik kemiklerine vurmuştu. Bir
kaç yıl sonra Noel'de gelmiş, Dudley'ye bilgisayarlı bir
robot, Harry'ye de köpek bisküvisi getirmişti. Onun
Hogwarts'a başlamasından bir önceki yılda yaptığı son
ziyarette Harry kazayla en sevdiği köpeğinin patisine
basmıştı. Ripper, Harry'yi bahçeye kadar kovalamış, o
da bir ağaca tırmanmıştı ve Marge Hala saat gece
yarısını geçene kadar onu çağırmayı reddetmişti. Bu
olayın anısı hâlâ Dudley'nin gözlerinin gülmekten
yaşarmasına yol açıyordu.
Vernon Enişte,
"Marge bir hafta burada kalacak,
" diye
hırladı,
"ve hazır konu açılmışken,
" dedi, şişman
parmağıyla tehdit edici şekilde Harry'yi göstererek,
"ben
onu almadan önce bazı şeyleri açıklığa kavuşturmamız
gerekiyor."
Dudley yılışık yılışık sırıtarak televizyon izlemekten
vazgeçti. Vernon Enişte'nin Harry'ye zorbalık etmesiniizlemek onu en fazla eğlendiren şeydi.
"Önce,
" diye hırladı Vernon Enişte,
"Marge'la
konuşurken terbiyeni takınacaksın."
Harry acı acı,
"Tamam,
" dedi,
"o da takınırsa."
"İkinci olarak,
" dedi Vernon Enişte, Harry'nin cevabını
duymamış gibi davranıyordu,
"Marge senin anormalliğin
hakkında hiçbir şey bilmediği için, o buradayken hiçbir -
ama hiçbir- acayip şey istemiyorum. Adam gibi davran,
anlıyor musun?"
Harry dişlerini sıkarak,
"O davranırsa, ben de
davranırım,
" dedi.
"Ve üçüncü olarak,
" dedi Vernon Enişte, hain küçük
gözleri şimdi kocaman mor yüzünde çizik çizik olmuştu,
"Marge'a senin St. Brutus İflah Olmaz Suçlu Çocuklar
Güvenlik Merkezi'ne gittiğini söyledik."
"Ne?" diye feryat etti Harry.
"Ve sen de öyle diyeceksin, yoksa karışmam,
" dedi
Vernon Enişte, tükürürcesine.
Harry, yüzü bembeyaz, küplere binmiş halde oracıkta
oturmuş Vernon Enişte'ye bakıyor, duyduklarına
inanamıyordu. Marge Hala bir haftalık bir ziyaret için
geliyordu - bu, Dursley'lerin ona verdiği en berbat
doğum günü hediyesiydi, eniştesinin eski çorapları
dahil.
Vernon Enişte ağır ağır ayağa kalkarak,
"Eh, Petunia"
dedi,
"öyleyse ben istasyona gidiyorum. Sen de gelmek
ister misin, Dudd?""Hayır,
" dedi Dudley, babası Harry'yi tehdit etmeye son
verdiği için yine televizyonu izlemeye koyulmuştu.
Petunia Teyze, Dudley'nin kalın telli sarı saçlarını
düzeltti. "Duddy halası için şıkır şıkır giyinecek. Anneciği
ona yepyeni, güzel mi güzel bir papyon kravat aldı."
Vernon Enişte, Dudley'nin besili omzuna bir şaplak attı.
"Öyleyse birazdan görüşürüz,
" dedi ve mutfaktan çıktı.
Dehşetten kendinden geçmiş gibi oturan Harry'nin
aklına birden bir fikir geldi. Kızarmış ekmeğini bırakarak
hemen ayağa kalktı ve ön kapıya giden Vernon
Enişte'nin ardına düştü.
Eniştesi araba ceketini giymekteydi.
Dönüp de Harry'nin ona baktığını görünce,
"Seni
götürmüyorum,
" diye hırladı.
Harry soğuk soğuk,
"Sanki gelmek isteyen var da,
" dedi.
"Size bir şey sormak istiyorum."
Vernon Enişte kuşkuyla ona baktı.
"Hog– yani okulumdaki üçüncü sınıfların bazen köyü
ziyaret etmesine izin veriliyor,
" dedi Harry.
Vernon Enişte kapının yanındaki bir kancadan araba
anahtarlarını alarak,
"Ee?" diye lafı ağzına tıkadı.
Harry telaşla,
"İzin belgesini imzalamanız gerek,
" dedi.
Eniştesi,
"Niye imzalayacakmışım peki?" diye dudak
büktü.
"Eh,
" dedi Harry, kelimelerini dikkatle seçerek,
"zor iş
olacak çünkü, Marge Hala'ya numara yapmak, o şeye
gidiyorum diye, neydi hani St..."Vernon Enişte,
"St. Brutus İflah Olmaz Suçlu Çocuklar
Güvenlik Merkezi!" diye böğürdü ve Harry sesinde
belirgin bir panik tınısı duyarak memnun oldu.
Onun kocaman, mor renkli yüzüne sakin sakin bakarak,
"Aynen öyle,
" dedi. "Uzun uzun ezberlemek gerek.
Üstelik de inandırıcı şekilde söylemeliyim, değil mi? Ya
kazayla ağzımdan bir şey kaçırırsam?"
"Eşek sudan gelene kadar dayak yersin o zaman, ona
göre!" diye kükredi Vernon Enişte, yumruğu havada
Harry'nin üstüne yürüyerek. Ama Harry pes etmedi.
Azimle,
"Bana eşek sudan gelene kadar dayak atmak
Marge Hala'nın söyleyebileceklerimi unutmasını
sağlamaz,
" dedi.
Vernon Enişte durdu, yumruğu hâlâ havadaydı, yüzü
çirkin bir patlıcan moruna bürünmüştü.
Harry çabucak,
"Ama izin belgemi imzalarsanız,
" dedi,
"yemin ederim ki sözde hangi okula gittiğimi hatırlarım
ve davranışlarım da tıpkı bir Mug– yani normal olurum,
falan."
Harry, Vernon Enişte'nin meseleyi yeniden
düşündüğünü görüyordu, dişleri meydanda olsa ve
alnında bir damar atsa bile.
Sonunda,
"Tamam,
" diye kesip attı. "Marge'ın ziyareti
sırasında davranışlarını dikkatle izleyeceğim. Eğer bu
ziyaretin sonunda yoldan çıkmaz ve dediklerimi
doğrulamış olursan, kahrolası belgeni imzalarım."
Hışımla döndü, ön kapıyı açtı ve öyle hızla çarptı ki,
tepedeki küçük renkli camlardan biri yere düştü.Harry mutfağa dönmedi. Üst kata, kendi yatak odasına
çıktı. Gerçek bir Muggle gibi hareket edecekse, işe
şimdiden başlaması isabet olurdu. Yavaşça ve
üzüntüyle bütün hediyelerini, doğum günü kartlarını
topladı, ev ödeviyle birlikte gevşek döşeme tahtasının
altına sakladı. Sonra Hedwig'in kafesine gitti. Errol
kendine gelmiş görünüyordu, o ve Hedwig, kafaları
kanatlarının altında uyuyorlardı. Harry içini çekti, sonra
ikisini de dürtüp uyandırdı.
Kederle,
"Hedwig,
" dedi,
"bir hafta kadar buralarda
görünmemen gerek. Errol'la git, Ron sana göz kulak
olur. Ona durumu açıklayan bir not yazarım. Bana da
öyle bakma" - Hedwig'in kehribar rengi büyük gözlerinde
suçlayıcı bir ifade vardı,
"benim kabahatim değil. Ron ve
Hermione ile birlikte Hogsmeade'i ziyaret edebilmemin
tek yolu bu."
On dakika sonra Errol ve (bacağına Ron için bir not
bağlanmış olan) Hedwig, pencereden dışarı süzülüp
gözden kayboldular. Şimdi kendini gerçekten berbat
hisseden Harry de boş kafesi gardırobuna koyup
ortadan kaldırdı.
Ama Harry'nin acı acı düşünecek pek vakti olmadı.
Daha ancak kafesi kaldırmıştı ki, Petunia Teyze aşağı
inip konuklarını karşılasın diye, yukarı, Harry'ye feryat
etmeye koyuldu.
O, hole varır varmaz da,
"Saçına bir şeyler yap!" dedi
telaşla.
Harry saçını dümdüz yatırmaya çalışmanın bir anlamını
göremiyordu. Marge Hala onu eleştirmeye bayılırdı, yaniHarry ne kadar bakımsız görünürse o da o kadar mutlu
olacaktı.
Pek az sonra, Vernon Enişte'nin arabasının geri geri
park yerine girerken çakılları ezdiği duyuldu, derken
araba kapıları vuruldu ve bahçe patikasından ayak
sesleri geldi.
Petunia Teyze,
"Kapıyı aç!" diye tısladı Harry'ye.
Midesinde büyük bir sıkıntıyla, Harry kapıyı çekip açtı.
Eşikte Marge Hala duruyordu. Vernon Enişte'ye çok
benziyordu: İriyarı, kalıplı ve mor yüzlüydü, hatta
kardeşininki kadar gür olmasa bile bir bıyığı da vardı. Bir
elinde muazzam büyüklükte bir bavul tutuyordu, diğer
kolunun altına da ihtiyar ve kötü huylu bir buldog
sıkıştırmıştı.
Marge Hala,
"Benim Dudd'im nerde?" diye kükredi.
"Nerde benim canımın içi?"
Dudley holden badi badi geldi, sarı saçları şişman
kafasına sımsıkı yapıştırılmıştı, gıdılarının altından bir
papyon kravat güçbela görünüyordu. Marge Hala bavulu
Harry'nin karnına doğru savurarak onun nefesini kesti,
tek koluyla Dudley'yi sıkıca sardı ve yanağına koca bir
öpücük kondurdu.
Harry, Dudley'nin Marge Hala'ya, sadece onun
sarılmalarına iyi para verdiği için tahammül ettiğini
biliyordu. Ayrıldıklarında Dudley tombul eliyle elbette ki
gıcır gıcır bir yirmi sterlinlik banknotu sıkı sıkıya
tutmuştu.Marge Hala, sanki o bir şapka askısıymış gibi Harry'nin
yanından hızla geçerek,
"Petunia!" diye haykırdı. Marge
Hala ile Petunia Teyze öpüştüler, daha doğrusu, Marge
Hala koca çenesini Petunia teyze'nin yanak kemiğine
tosladı.
O sırada Vernon Enişte içeri girdi, kapıyı kaparken
neşeyle güldü.
"Çay ister misin, Marge?" dedi. "Ya Ripper'ın ister mi?"
Harry'yi holde bavulla bir başına bırakarak hepsi sürü
halinde mutfağa giderlerken, Marge Hala,
"Ripper benim
fincanımdan biraz çay içebilir" dedi. Ama Harry'nin
şikâyeti yoktu, Marge Hala'dan kurtulmasını sağlayan
her bahane ona uyardı. Bu yüzden bavulu üst kata,
yedek yatak odasına taşımaya koyuldu, mümkün olduğu
kadar uzun sürede.
Mutfağa döndüğünde, Marge Hala'ya çay ve meyveli
kek ikram edilmişdi, Ripper da bir köşede gürültülü
gürültülü bir şeyler yutuyordu. Harry, Petunia Teyze'nin,
tertemiz döşemesini kirleten çay ve salya lekelerini
görünce hafifçe irkildiğini fark etti. Hayvanlardan nefret
ederdi o.
Vernon Enişte,
"Öteki köpeklere kim bakıyor, Marge?"
diye sordu.
Marge Hala,
"Ah, onları Albay Fubster'a emanet ettim,
"
diye gürledi. "Artık emekli, hiç değilse oyalanacak bir
şeyi olur. Ama zavallı ihtiyar Ripper'ı bırakamadım.
Benden uzakta kalınca özleyip dertleniyor."
Harry yerine oturunca Ripper yeniden hırlamaya
başladı. Bu hırlama da Marge Hala'nın ilk kez Harry'yedikkat etmesine yol açtı.
"Ya!" dedi havlarcasına. "Hâlâ burdasın, öyle mi?"
"Evet" dedi Harry.
"Öyle nankör nankör 'evet' deme bana,
" diye hırladı
Marge Hala. "Vernon ile Petunia'nın sana bakmaları ne
nimet. Ben olsam yapmazdım. Benim kapıma bırakılmış
olsan, dosdoğru bir yetimhaneye giderdin."
Harry'nin, Dursley'lerle yaşayacağına bir yetimhanede
yaşamayı tercih edeceğini söylemek için içi gidiyordu,
ama Hogsmeade belgesi düşüncesi onu durdurdu.
Yüzüne zorla acılı bir gülümseme yerleştirdi.
"Yılışık yılışık sırıtma öyle!" diye gürledi Marge Hala.
"Görüyorum ki, seni son görüşümden beri hiç ıslah
olmamışsın. Okul seni biraz adam eder diye
ummuştum." Çayından koca bir yudum alıp bıyığını sildi.
"Onu nereye yolladım demiştin, Vernon?"
Vernon Enişte hemen,
"St. Brutus,
" dedi. "Umutsuz
vakalar için birinci sınıf bir kurumdur."
"Anlıyorum,
" dedi Marge Hala. Ve masanın karşı
ucundan havladı: "St. Brutus'ta sopa var mı, çocuk?"
"Şey..."
Vernon Enişte, Marge Hala'nın ardından başını ters ters
aşağı yukarı salladı.
"Evet,
" dedi Harry. Sonra bir iş yapıyorsa tam yapması
iyi olur duygusuna kapılarak ekledi: "Her zaman."
"Mükemmel,
" dedi Marge Hala. "Ben hak eden insanlara
vurmamak şeklindeki bu saçma sapan çekingenliği,kaypaklığı kabul etmem. Yüz olaydan doksan
dokuzunda gerekli olan iyi bir sopadır. Sen sık sık dayak
yedin mi?"
"A, evet,
" dedi Harry,
“hem de defalarca."
Marge Hala gözlerini kıstı.
"Sesinin tonundan hoşlanmıyorum hiç, çocuk,
" dedi.
"Yediğin dayaktan böyle kayıtsızca söz edebiliyorsan,
sana yeterince sopa çekmediler demektir. Petunia,
senin yerinde olsam onlara yazarım. Bu çocuğun
durumunda aşırı şiddet kullanımını onayladığını açıkça
belirt."
Vernon Enişte herhalde Harry'nin pazarlıklarını
unutacağından endişeleniyordu ki, konuyu anında
değiştirdi.
"Bu sabahki haberleri dinledin mi, Marge? Kaçak
mahkûma ne dersin, ha?"
Marge Hala kendini evinde hissetmeye hazırlanırken,
Harry, dört numaralı evde onsuz hayatı özlediğini fark
etti. Vernon Enişte ile Petunia Teyze, çoğu kez Harry'yi
ayak altından çekilmeye teşvik ederlerdi, doğrusu
Harry'nin de cennet canına minnetti. Öte yandan Marge
Hala, Harry'yi her an gözünün önünde istiyordu ki, ıslah
olması için önerilerini boru sesiyle ilan edebilsin. Harry'yi
Dudley ile karşılaştırmaktan pek hoşlanırdı ve Dudley'ye
pahalı hediyeler alırken, sanki niye hediye almadığını
sorsun diye, gözlerinden ateş saçarak, ona meydan
okurcasına Harry'ye bakardı. Harry'yi neyin böyle
kifayetsiz yaptığına ilişkin karanlık imalarda da
bulunurdu.Üçüncü gün öğle yemeğinde,
"Çocuk böyle oldu diye
kendini suçlamamalısın, Vernon." demişti. "Eğer insanın
içinde bir çürüme varsa, kimsenin elinden bir şey
gelmez."
Harry dikkatini yemeğe vermeye çalıştı, ama elleri
titriyordu, yüzü de öfkeden kızarmaya başlamıştı. Kendi
kendine, belgeyi unutma, dedi. Hogsmeade'i düşün.
Hiçbir şey söyleme. Kalkma –
Marge Hala şarap kadehine uzandı.
"Yetiştirmenin temel kurallarından biridir bu,
" dedi.
"Köpeklerde hep görülür. Eğer dişi köpekte bir bozukluk
varsa, yavrusunda da olur -"
Tam o anda Marge Hala'nın şarap kadehi elinde patladı.
Cam parçacıkları dört bir yana uçuştu, Marge Hala abuk
sabuk sesler çıkardı, gözlerini kırpıştırdı, koca kırmızı
yüzü sırılsıklam olmuştu.
Petunia Teyze,
"Marge!" diye cikledi. "Marge, iyi misin?"
Marge Hala yüzünü peçetesiyle silerek,
"Endişelenecek
bir şey yok,
" dedi. "Fazla sıkmış olmalıyım. Geçenlerde
Albay Fubster'ın evinde de aynı şeyi yaptım. Yaygaraya
gerek yok; Petunia, sıktım mı sıkarım..."
Ama hem Petunia Teyze, hem de Vernon Enişte
şüpheyle Harry'ye bakıyorlardı, o da pudinginden
vazgeçip mümkün olduğu kadar erkenden masadan
kaçmaya karar verdi.
Hole çıktığında duvara yaslanıp derin derin nefes aldı.
Kontrolünü kaybedip bir şeyi patlatmayalı çok olmuştu.
Bir daha böyle bir olayı kaldıramazdı. Tehlikede olan tekşey de Hogsmeade belgesi değildi - eğer bu şekilde
devam ederse, Sihir Bakanlığı'yla başı derde girecekti.
Harry hâlâ yaşça küçük bir büyücüydü, büyücülük
yasaları onun okul dışında sihre başvurmasını
yasaklıyordu. Sicili de pek temiz sayılmazdı. Daha
geçen yaz, Privet Drive'da bir daha sihir kullanıldığı
bakanlığın kulağına çalınırsa, Harry'nin Hogwarts'tan
atılacağını oldukça açıklıkla bildiren resmi bir uyarı
almıştı.
Dursley'lerin masadan kalktığını duydu ve hızla yukarı
çıkıp ayak altından çekildi.
Harry sonraki üç günü, Marge Hala onunla uğraşmaya
girişince Kendi Kendine Süpürge Bakımı El Kitabı'nı
düşünmek için kendini zorlaması sayesinde atlattı. Hayli
işe yarıyor gibiydi, ama bakışlarının cam gibi olmasına
da yol açıyordu anlaşılan, çünkü Marge Hala Harry'nin
akılca normalin altında olduğu yolundaki fikrini dile
getirmeye başlamıştı.
Sonunda, en sonunda, Marge'ın konukluğunun son
akşamı geldi. Petunia Teyze göz alıcı yemekler
yapmıştı, Vernon Enişte de birkaç şişe şarap açmıştı.
Harry'nin kusurları hakkında tek laf edilmeden
çorbalarını içip somon balıklarını yediler; limonlu kremalı
pastayı yerlerken, Vernon Enişte matkap yapım şirketi
Grunnings hakkındaki uzun bir nutukla hepsini
sıkıntıdan patlattı. Derken Petunia Teyze kahve yaptı ve
Vernon Enişte bir şişe konyak çıkardı.
"Seni baştan çıkarabilir miyim, Marge?"Marge Hala zaten yeterince şarap içmişti. Koskoca yüzü
kıpkırmızı olmuştu.
"Öyleyse, azıcık,
" diye kıkır kıkır güldü. "Ondan biraz
daha fazla... birazcık daha... hah işte."
Dudley dördüncü pasta dilimini yiyordu. Petunia Teyze,
serçe parmağı havada, kahvesini yudumluyordu. Harry
aslında yok olup yatak odasına gitmek istiyordu, ama
Vernon Enişte'nin küçük gözlerinin kızgın bakışıyla
karşılaşınca biraz daha dayanması gerektiğini anladı.
Marge Hala dudaklarını şaplatıp boş konyak kadehini
yerine koyarken,
"Ooh,
" dedi. "Nefis yemekti, Petunia.
On iki köpeğe bakmak zorunda olduğum için normalde
akşamları kızartmayla falan idare ediyorum..."
Gürültüyle geğirdi, tüvit örtülü şişkin göbeğini sıvazladı.
"Pardon. Ama sağlıklı cüssede bir çocuk görmek
hoşuma gider,
" diye devam etti, Dudley'ye göz kırparak.
"Sen boylu poslu, sağlam bir adam olacaksın, Dudd,
baban gibi. Evet, biraz daha konyak alırım, Vernon..."
"Şuna gelince -"
Başıyla aniden Harry'yi işaret etti, Harry midesinin
kasıldığını hissetti. El kitabı diye düşündü hemen.
"Bunun hain, çelimsiz bir görünüşü var. Köpeklerde de
olur. Geçen yıl Albay Fubster'a bir tanesini boğdurdum.
Sıçan gibi bir şeydi. Cılız. Cinsi bozuk."
Harry, kitabının on ikinci sayfasını hatırlamaya
çalışıyordu: “Gönülsüz Geri Çeviricilere Şifa Verme
Büyüsü”."Her şey kanda biter, geçen gün de diyordum ya. Kötü
kan kendini belli eder. Şimdi, senin ailen aleyhinde bir
şey demiyorum, Petunia" - Petunia Teyze'nin kemikli
elini kendi kürek gibi eliyle okşadı,
"ama kız kardeşin
kötü tohumdu. En iyi ailelerde bile çıkar. Sonra da beş
para etmez biriyle kaçtı, işte sonucu karşımızda
duruyor."
Harry gözlerini dikmiş tabağına bakıyordu, kulaklarında
garip bir çınlama vardı. Süpürgenizi kuyruğundan şifaca
yakalayın, diye düşündü. Ama gerisini hatırlamıyordu.
Marge Hala'nın sesi, tıpkı Vernon Enişte'nin
matkaplarından biri gibi, onu deliyordu sanki.
"Bu Potter,
" dedi Marge Hala yüksek sesle, bir yandan
da konyak şişesini alıp hem bardağına biraz daha
koydu, hem de masa örtüsüne biraz daha sıçrattı. "Bana
ne iş yaptığını hiç söylememiştiniz, değil mi?"
Vernon Enişte ve Petunia Teyze son derece gergin
görünüyorlardı. Hatta Dudley, ağzı açık, annesiyle
babasına bakmak için gözlerini pastasından bile ayırdı.
Vernon Enişte, Harry'ye belli belirsiz bir bakış atarak,
"O-çalışmazdı,
" dedi. "İşsizdi."
"Düşündüğüm gibi!" dedi Marge Hala, konyağı bir
yudumda kafasına dikti, çenesini kol ağzına sildi. "Aylak,
metelik etmez, tembel bir otlakçı."
"Değildi" dedi Harry birden. Masaya bir sessizlik çöktü.
Harry sapır sapır titriyordu. Hayatında böyle
öfkelenmemişti.
"DAHA KONYAK!" diye haykırdı Vernon Enişte,
bembeyaz olmuştu. Şişenin hepsini Marge Hala'nınkadehine boşalttı. "Sen, çocuk" diye hırladı Harry'ye.
"Yatağına, hadi."
"Hayır, Vernon,
" diye hıçkırdı Marge Hala, elini havaya
kaldırdı, minik kanlı gözleri Harry'ye dikilmişti. "Devam
et, çocuk, devam et. Anne babanla gurur duyuyorsun,
öyle mi? Gidip kendilerini bir araba kazasında
öldürtüyorlar (sarhoştular herhalde)."
Kendini bir anda ayağa dikilmiş bulan Harry,
"Araba
kazasında ölmediler!" dedi.
"Araba kazasında öldüler, seni pis küçük yalancı ve seni
bu namuslu, çalışkan insanların başına yük olmaya
bıraktılar" diye feryadı bastı, öfkeyle şişmişti. "Sen
küstah, nankör küçük –"
Ama Marge Hala birden konuşmayı kesti. Bir an için
söyleyecek söz bulamamıştı sanki. Şişiyor gibiydi, ifade
edilemez bir kızgınlıkla - ama şişmesi durmuyordu.
Koca kırmızı yüzü genişlemeye başladı, minik gözleri
yerinden uğradı, ağzı da konuşamayacak kadar gerildi.
Bir saniye sonra tüvit ceketinin birkaç düğmesi
yerlerinden fırlayıp duvarlardan sekti , dev bir balon gibi
şişiyordu, göbeği tüvit kemerinden kurtulmuştu,
parmaklarının her biri salam rulosu gibi olmuştu...
Onun bedeni iskemlesinden tavana doğru yükselmeye
başlarken, Vernon Enişte ve Petunia Teyze aynı anda
"MARGE!" diye feryadı bastılar. Artık Marge Hala
yusyuvarlak olmuştu, domuz gözlü bir cankurtaran
şamandırasına benziyordu, havada süzülüp inme inmiş
gibi sesler çıkarırken elleriyle ayakları garip bir şekildeiki yana açılmıştı. Ripper kayarak odaya girdi, deli gibi
havladı.
"HAAYIIIIR!"
Vernon Enişte, Marge'ın ayaklarından birini yakalayıp
onu yeniden aşağı çekmeye çalıştı, az daha o da
havalanıyordu. Bir saniye sonra Ripper ileri atlayıp
dişlerini Vernon Enişte'nin bacağına geçirmişti.
Harry, kimse onu durduramadan yemek odasından
çılgın gibi çıktı, merdivenlerin altındaki dolaba yöneldi.
O yaklaşırken, dolap kapısı sihirli bir şekilde açıldı. Bir
kaç saniyede sandığını, güçlükle de olsa, ön kapıya
taşımıştı. Yukarı fırladı ve kendini yatağın altına atarak
gevşek tahtayı çıkardı, kitapları ve doğum günü
armağanlarıyla dolu yastık kılıfını aldı. Sürünerek çıktı,
Hedwig'in boş kafesini kaptı, aşağıya, sandığının yanına
koştu. Tam o sırada Vernon Enişte, pantolonunun bir
paçası kan içinde ve parçalanmış, yemek odasından
dışarı fırladı.
"ÇABUK BURAYA GEL!" diye böğürdü. "BURAYA DÖN,
DÜZELT ONU!"
Ama Harry'yi tepeden tırnağa pervasız bir öfke
bürümüştü. Sandığını bir tekmede açtı, asasını çıkardı
ve Vernon Enişte'ye doğrulttu.
Soluk soluğa,
"Hak etti bunu" dedi. "Layığını buldu.
Benden uzak dur."
El yordamıyla arkasında kapının kilidini aradı. "Ben
gidiyorum,
" dedi. "Artık canıma yetti." Bir an sonra
karanlık, sessiz sokaktaydı, kolunun altında Hedwig'in
kafesi, ağır sandığını sürüklüyordu.ÜÇÜNCÜ BÖLÜM:
HIZIR OTOBÜS
Harry birkaç sokak uzaklaştıktan sonra Magnolia
Crescent'ta alçak bir duvarın dibine yığıldı. Sandığını
çekerken harcadığı çabadan dolayı soluk soluğa
kalmıştı. Orada öyle, sessizce oturdu. Kanı hâlâ
beynindeydi, kalbinin deli gibi çarpışını dinliyordu.
Ama karanlık sokakta on dakika kadar tek başına
durduktan sonra, içinde yeni bir duygu kabardı: panik.
Hangi açıdan bakarsa baksın, daha önce kendini hiç
böylesine kötü bir açmazda bulmamıştı. Tek başına
karanlık Muggle dünyasında mahsur kalmıştı ve gidecek
hiçbir yeri yoktu. Daha da beteri, az önce okkalı bir büyü
yapmıştı, bu da kesinlikle Hogwarts'tan atılacağı
anlamına geliyordu. Genç Yaşta Büyücülüğün
Kısıtlanması Kararnamesi'ni öyle bir ihlal etmişti ki,
şimdi o burada otururken Sihir Bakanlığı temsilcilerinin
üzerine çullanmamasına şaşıyordu.
Harry ürperdi ve Magnolia Crescent'ı gözleriyle taradı.
Ona ne olacaktı şimdi? Tutuklanacak mıydı, yoksa
büyücülük dünyasından bütün bütüne dışlanacak
mıydı? Ron'la Hermione'yi düşündüğünde içi adamakıllı
burkuldu. Suçlu olsa da olmasa da Ron'la Hermione'nin
ona böyle bir durumda yardım etmek isteyeceklerinden
emindi. Ama ikisi de yurtdışındaydı ve Hedwig
olmadığından onlarla irtibat kurmak mümkün değildi.
Yanında Muggle parası da yoktu. Sandığının dibindeki
para kesesinde biraz büyücü altını vardı, ama annesininve babasının ona bıraktığı servetin geri kalanı
Londra'daki Gringotts Büyücüler Bankası'nda bir
kasadaydı. Sandığını çeke çeke ta Londra'ya
götürmesine imkân yoktu. Tabii eğer...
Hâlâ elinde tuttuğu asasına baktı. Eğer zaten okuldan
atılmışsa (şimdi kalbi acı verecek kadar hızla
çarpıyordu), biraz daha büyü yapmasının bir zararı
olmazdı herhalde. Baba yadigârı görünmezlik pelerini
yanındaydı, sandığa büyü yapıp tüy gibi hafifleştirse,
süpürgesine bağlasa ve üzerine pelerini geçirip
Londra'ya uçsa ne olurdu sanki? O zaman kasasından
parasının geri kalanını alabilir ve... dışlanmış biri olarak
hayatına başlayabilirdi. Korkunç bir tablo, ama bu
duvarın dibinde de sonsuza kadar oturamazdı ya. Yoksa
Muggle polisine gecenin yarısında bir sandık dolusu
büyü kitabı ve bir süpürgeyle dışarıda ne işi olduğunu
açıklamak zorunda kalabilirdi.
Harry yine sandığının içindekileri karıştırıp görünmezlik
pelerinini aramaya koyuldu ama daha pelerini
bulamadan, aniden doğruldu ve bir kez daha etrafına
bakındı.
Ensesindeki tuhaf bir ürperti Harry'de gözetlendiği
duygusunu uyandırmıştı. Ne var ki, sokak bomboştu ve
büyük, kare biçimindeki evlerin hiçbirinde ışık
yanmıyordu.
Yeniden sandığına eğildi, ama neredeyse eğilir eğilmez,
eli asasında, tekrar ayağa dikildi. Bir şey duymaktan
çok, bir şey hissetmişti: Birisi ya da bir şey arkasındaki
çitle garaj arasındaki dar boşlukta duruyordu. Harry
gözlerini kısarak karanlık sokağa baktı. O şey birhareket etse, sokak kedisi mi yoksa başka bir şey mi
anlayacaktı.
Harry,
"Lumos,
" diye fısıldadı ve asasının ucunda
gözlerini kamaştıran bir ışık belirdi. Asayı başının
üstüne kaldırınca iki numaranın çakıllı çimentodan
duvarı birden aydınlandı. Garaj kapısı parlaklaştı ve
Harry tam ikisinin ortasında çok büyük bir şeyin heybetli
siluetini apaçık gördü. Kocaman, ışıl ışıl gözleri vardı.
Harry irkilip geriledi. Ayakları sandığa çarptı, tökezledi.
Düşüşünü kesmek için kolunu savururken asası elinden
fırladı ve Harry olanca ağırlığıyla suyoluna yığıldı.
Sağır edici bir GÜM sesi duyuldu ve Harry ansızın
ortaya çıkan kör edici ışıktan korunmak için ellerini
kaldırıp gözlerine siper etti...
Bir çığlık atarak arkasındaki kaldırıma doğru yuvarlandı.
Tam zamanında. Bir saniye sonra devasa bir çift
tekerlek ve far, kulak tırmalayan bir frenle Harry'nin az
önce yattığı yerde durdu. Harry başını kaldırdığında
tekerlek ve farların üç katlı, iflah olmaz derecede mor bir
otobüse ait olduğunu gördü. Otobüs adeta orada
bitivermişti. Ön camında altın harflerle “Hızır Otobüs”
yazıyordu.
Harry bir an için düşüşten dolayı sersemledim mi acaba
diye merak etti. Derken otobüsten mor üniformalı bir
biletçi çıktı ve yüksek sesle gecenin karanlığına doğru
konuşmaya başladı.
"Mahsur kalmış cadıların ve büyücülerin acil durum
taşıtı Hızır Otobüs'e hoş geldiniz. Asanızı tuttuğunuzelinizi uzatın, otobüse atlayın, sizi istediğiniz yere
götürelim. Benim adım Stan Shunpike, biletçiniz...
Biletçi lafını yarıda bıraktı. Hâlâ yerde oturmakta olan
Harry'yi yeni görmüştü. Harry asasını tekrar eline alıp
zar zor ayağa kalktı. Yakından bakınca Stan
Shunpike'ın kendinden yalnızca birkaç yaş büyük
olduğunu gördü; en fazla on sekizinde ya da on
dokuzundaydı. İri, kepçe kulakları ve epeyce sivilcesi
vardı.
"Yerde naapıyodun ööle?" dedi Stan, profesyonel tavrını
bir kenara bırakarak.
"Düştüm,
" dedi Harry.
Kıs kıs gülüp,
"Ne diye düştün ki?" dedi Stan.
"Bilerek düşmedim,
" dedi Harry, bozularak. Kotunun bir
dizi yırtılmıştı ve düşüşünü kesmek için kullandığı eli
kanıyordu. Birden niye düştüğünü hatırladı ve dönüp
garajla çit arasındaki dar yola baktı. Hızır Otobüs'ün
farlarıyla apaydınlık olan yol boştu.
"Nereye bakıyosun?" dedi Stan.
"Büyük, siyah bir şey vardı,
" dedi Harry, kendinden pek
emin olmadan boşluğu işaret ederek. "Köpek gibi bir
şey... ama dev gibi..."
Dönüp Stan'e baktı. Stan'in ağzı hafifçe açıktı. Harry
tedirginlik içinde, Stan'in gözlerinin alnındaki yara izine
kaydığını gördü.
"O başındaki de ne ööle?" dedi birden Stan.
"Hiç,
" dedi Harry hemen, yara izini saçıyla örterek. Sihir
Bakanlığı onu arıyorsa, işlerini kolaylaştırmakistemiyordu.
"Adın ne?" diye üsteledi Stan.
"Neville Longbottom,
" dedi Harry, aklına gelen ilk ismi
söyleyerek. "Ee - bu otobüs,
" diye devam etti hiç
beklemeden, Stan'in dikkatini başka yere çekmeyi
umarak,
"her yere gider mi demiştin?"
“Tabii,
" dedi Stan gururla,
"nereye istersen. Karada
olsun da. Suda beş para etmez. Baksana,
" dedi yine
şüpheci bir ifadeyle,
"bize sinyal gönderdin, di mi? Asanı
kaldırıp, di mi?"
"Evet,
" dedi Harry hemen. "Baksana, Londra'ya gitmek
ne kadar tutar?"
"On bir Sickle,
" dedi Stan,
"ama on üçe sıcak çikolata
da veriyoruz, on beşeyse bir şişe sıcak suyla istediğin
renk diş fırçası alıyosun."
Harry bir kez daha sandığını karıştırıp para kesesini
çıkardı ve Stan'in eline bir miktar gümüş bıraktı. Sonra
Stan'le birlikte Harry'nin sandığını ve onun üstünde
dengede duran Hedwig'in kafesini kaldırıp otobüsün
basamaklarından çıkardılar.
İçeride koltuk yoktu; onun yerine, perdeli pencerelerin
yanında yarım düzine kadar pirinç somya duruyordu.
Bütün yatakların yanındaki mesnetlerde yanan mumlar,
ahşap kaplı duvarları aydınlatıyordu. Otobüsün
arkasında, gece takkesi giymiş bir büyücü,
"Sağ ol, ama
şimdi olmaz, sülük turşusu kuruyorum' dedi ve
uykusunda döndü."Sen şuraya geç" diye fısıldadı Stan. Harry'nin
sandığını, direksiyonun önünde rahat bir koltukta oturan
şoförün tam arkasındaki yatağın altına tıktı. "Bu
şoförümüz, Ernie Prang. Ern, bu Neville Longbottom."
Çok kalın camlı bir gözlük takmış yaşlı bir büyücü olan
Ernie Prang, Harry'yi başıyla selamladı. Harry yine
tedirgin tedirgin perçemini düzeltip yatağının üstüne
oturdu.
Stan, Ernie'nin yanındaki koltuğa oturup,
"Hadi gazla,
Ern,
" dedi.
Yine muazzam bir GÜM sesi çıktı ve Harry kendini
yatağa yapışmış buldu. Hızır Otobüs'ün hızıyla arkaya
doğru fırlamıştı. Doğrularak karanlık pencereden dışarı
baktı ve şimdi bambaşka bir caddede gittiklerini gördü.
Stan, Harry'nin yüzündeki afallamış ifadeyi büyük bir
keyifle izliyordu.
"Sen bize sinyal göndermeden önce burdaydık işte,
"
dedi. "Nerdeyiz, Ern? Galler'de bi yerde mi?"
"Haa,
" dedi Ernie.
"Nasıl oluyor da Muggle'lar otobüsü duymuyor?" dedi
Harry.
"Onlar mı?!" dedi Stan küçümseyen bir tavırla. "Onlar
dooru dürüs dinlemezler, di mi? Dooru dürüs bakmazlar
da ayrıca. Hiçbişiyin farkına varmaz onlar."
"Gidip Madam Marsh'ı uyandırsan iyi olur, Stan,
" dedi
Ern. "Bir dakika içinde Abergavenny'de olacağız."
Stan, Harry'nin yatağını geçip dar bir tahta merdivenden
yukarı çıkarak gözden kayboldu. Harry hâlâ penceredendışarı bakıyor, kendini an be an daha da tedirgin
hissediyordu. Ernie direksiyon kullanma konusunda
ustalaşmışa benzemiyordu. Hızır Otobüs kaldırıma çıkıp
duruyor, ama hiçbir şeye çarpmıyordu; o gelirken sıra
sıra sokak lambası, posta kutusu ve çöp bidonu çil
yavrusu gibi dağılıyor, o geçtikten sonra yine yerlerine
dönüyorlardı.
Stan arkasında seyahat pelerinli, hafiften yeşil bir
cadıyla döndü.
"İşte geldik, Madam Marsh" dedi neşeyle. Ern frene
asıldı ve yataklar otobüsün içinde yarım metre kadar
öne kaydı. Madam Marsh ağzına bir mendil tıkıştırarak
basamaklardan düşe kalka indi. Stan arkasından onun
çantasını attı ve kapıları çarparak kapadı; yine GÜM
diye bir ses çıktı ve dar bir taşra yolunda yıldırım gibi
gitmeye başladılar. Ağaçlar hoplayarak yollarından
çekiliyordu.
Harry sürekli GÜM'leyen ve yüz millik sıçramalar yapan
bir otobüste olmasa da uyuyamazdı. Başına neler
geleceğini ve Dursley'lerin Marge Hala'yı tavandan
indirmeyi becerip beceremediklerini düşünmekten
kendini alıkoyamıyor, midesi bulanıyordu.
Stan bir Gelecek Postası çıkarmış, dili dişlerinin
arasında, onu okuyordu. Uzun, çitileşmiş saçlı, çökük
yüzlü bir adamın fotoğrafı Harry'ye birinci sayfadan
yavaşça göz kırptı. Adam Harry'ye tuhaf bir biçimde
tanıdık geliyordu.
"O adam!" dedi Harry, dertlerini bir an için unutarak.
"Muggle haberlerine çıkmıştı!"Stanley birinci sayfaya göz atıp kıkırdadı.
"Sirius Black" dedi, başını evet anlamında sallayarak.
"Tabii Muggle haberlerine çıkar, Neville. Hiçbişiden
haberin yok galba senin..."
Harry'nin boş boş baktığını görünce üstünlük taslar bir
tavırla güldü, birinci sayfayı çıkarıp Harry'ye uzattı.
"Daha çok gaste okuman lazım, Neville."
Harry gazeteyi mum ışığına doğru kaldırıp okumaya
başladı:
BLACK HÂLÂ YAKALANAMADI
Sihir Bakanlığı'nın bugün yaptığı açıklamaya
göre, muhtemelen şimdiye dek Azkaban
kalesine kapatılmış en rezil tutsak olan Sirius
Black, hâlâ yakalanamadı.
Sihir Bakanı Cornelius Fudge bu sabah yaptığı
açıklamada,
"Black'i yeniden yakalamak için
elimizden geleni yapıyor ve büyücü
toplumundan sakin olmalarını rica ediyoruz,
"
dedi.
Fudge, Muggle Başbakanı'nı krizden haberdar
ettiği için Uluslararası Sihirbazlar
Federasyonu'nun bazı üyelerince sert bir
şekilde eleştiriliyor.Fudge sinirli bir tavırla,
"Ama bunu yapmak
zorundaydım sonuçta,
" dedi. "Black deli. Ister
Muggle olsun ister büyü dünyasından biri,
karşısına çıkan herkes için büyük bir tehlike
oluşturuyor. Başbakan'dan Black'in gerçek
kimliği hakkında kimseye tek kelime
etmeyeceği konusunda güvence aldım. Zaten
söylese de kim inanır ki?"
Muggle'lara Black'in tabanca (Muggle'ların
birbirlerini öldürmede kullandıkları bir tür
metal asa) taşıdığı söylendi. Büyücü
toplumuysa, Black'in on iki yıl önce on üç
kişiyi tek bir lanetle öldürdüğündeki gibi bir
katliamın korkusuyla yaşıyor.
Harry, Sirius Black'in çökük yüzünün canlı görünen
yegâne bölgesi olan gölgeli gözlerinin içine baktı.
Şimdiye kadar hiç vampirle karşılaşmamış, ama
Karanlık Sanatlara Karşı Savunma derslerinde
resimlerini görmüştü ve Black mum gibi beyaz teniyle
tam bir vampire benziyordu.
Harry'nin haberi okumasını izleyen Stan,
"Korkunç bişi,
di mi?" dedi.
"On üç kişiyi mi öldürmüş?" dedi Harry, sayfayı Stan'e
uzatarak. "Tek bir lanetle, ha?"
"Evet,
" dedi Stan. "Hem de şahitlerin önünde falan.
Güpegündüz. Ortalık baya bi karışmıştı, di mi Ern?""Haa,
" dedi Ern kasvetli kasvetli.
Stan, elleri arkasında, Harry'yi daha iyi görebilmek için
koltuğunda döndü.
"Black, Kim-Olduunu-Bilirsin-Sen'in önemli
destekçilerindendi,
" dedi.
"Ne, Voldemort'un mu?" dedi Harry düşünmeden.
Stan sivilcelerine kadar bembeyaz kesildi; Ern
direksiyonu öyle hızlı çevirdi ki, bu defa bir çiftlik evi
otobüsün önünden kaçmak için olduğu gibi kenara
sıçramak zorunda kaldı.
"Kafana saksı falan mı düştü senin?" diye viyakladı
Stan. "Ne diye ismini sölüyosun ki?"
"Affedersiniz,
" dedi Harry telaşla. "Affedersiniz,
unuttum."
"Unuttun mu?!" dedi Stan telaşla. "Üff, kalbim ööle bi
atıyo ki..."
"Yani - yani Black, Kim-Olduğunu-Bilirsin-Sen'in
destekçisiymiş, öyle mi?" diye özür dilercesine lafını
düzeltti Harry.
"Evet,
" dedi Stan, hâlâ göğsünü sıvazlayarak. "Evet,
doğru. KimOlduğunu-Bilirsin-Sen'le çok yakınmış
diyolar... Neyse, küçük 'Arry Potter, Kim-OlduunuBilirsin-Sen'e gününü gösterince" -o sırada Harry yine
tedirgin bir halde perçemini düzeltti- "Kim-OlduunuBilirsin-Sen'in bütün müritleri birer birer avlandı, di mi
Ern? Çoğu zaten biliyodu işlerinin bittiğini, kuzu kuzu
geldiler. Ama Sirius Black ööle yapmadı. Kim-Olduğunu-Bilirsin-Sen başa geçse, onun sağkolu olacağını
düşünüyomuş diye duydum."
"Neyse, Black'i Muggle'larla dolu bi caddenin ortasında
kıstırıyolar, o da asasını çekip caddenin yarısını havaya
uçuruyo. Bi büyücü ve o sırada orda olan on iki Muggle
hapı yutuyo. Dehşet, di mi? Bi de Black ondan soora
naapıyo biliyo musun?" diye dramatik bir edayla fısıldadı
Stan.
"Ne?"
"Gülüyo,
" dedi Stan. "Orda ööle durup gülüyo. Sihir
Bakanlığı'ndan destek kuvvetleri gelince de kuzu kuzu
gidiyo onlarla, bu arada da katıla katıla gülmeye devam
ediyo. Deli çünkü, di mi Ern? Deli, di mi?"
"Azkaban'a gittiğinde deli değildiyse de, şimdi olmuştur,
"
dedi Ern sıkıntılı bir sesle. "O yere adım atacağıma
kellemi keserim. Gerçi, yanlış anlama... yaptığından
sonra, hak etti bunu..."
"Olayın üstünü örtmek için baya bi uğraştılar, di mi Ern?"
dedi Stan. "Koca bi cadde havaya uçuyo, o kadar
Muggle ölüyo falan. Nooldu demişlerdi, Ern?"
"Gaz patlaması,
" diye hırıldadı Ernie.
"Şimdi de dışarda,
" dedi Stan, Black'in gazete
fotoğrafındaki kupkuru suratını inceleyerek. "Daha önce
Azkaban'dan kaçan olmamış hiç, di mi Ern? Nası yaptı,
hiç kafam basmıyo. Korkutucu, di mi? Gerçi o Azkaban
muhafızlarına karşı pek şansı yok bence, ha Ern?"
Ernie birden ürperdi."Başka bir şeyden bahsetsene, Stan, haydi aslanım. O
Azkaban muhafızları tüylerimi diken diken ediyor."
Stan gazeteyi isteksizce bir kenara bıraktı. Harry de
Hızır Otobüs'ün penceresine yaslandı. Kendini daha da
kötü hissediyordu. Stan'in birkaç gece sonra yolcularına
neler anlatacağını hayal etmekten de kendini
alamıyordu.
"Şu 'Arry Potter'ı duydun, di mi? Halasını uçurmuş
havaya yav! Geçende burda bizimleydi, Hızır Otobüs'te,
di mi Ern? Kirişi kırmaya çalışıyodu..."
Harry de tıpkı Sirius Black gibi büyücü yasalarını
çiğnemişti. Marge Hala'yı şişirmek onu Azkaban'a
gönderecek kadar kötü bir suç muydu? Harry büyücü
hapishanesi hakkında hiçbir şey bilmiyordu, ama orası
hakkında konuşan herkesin ses tonunda aynı korku
vardı. Daha geçen yıl Hogwarts bekçisi Hagrid orada iki
ay geçirmişti. Harry, Hagrid'e nereye gideceğini
söylediklerinde yüzüne yerleşen dehşet ifadesini kolay
kolay unutamayacaktı. Üstelik Hagrid, Harry'nin tanıdığı
en cesur insanlardan biriydi.
Hızır Otobüs karanlığın içinde çalıları ve direkleri,
telefon kulübelerini ve ağaçları etrafa saçarak yoluna
devam etti. Harry de kuştüyü yatağında sessiz ve
perişan bir halde yattı. Bir süre sonra, Harry'nin sıcak
çikolata için gereken parayı verdiği Stan'in aklına geldi,
ama tam servis yaparken otobüs birdenbire
Anglesea'den Aberdeen'e sıçrayınca çoğunu Harry'nin
yastığının üstüne döktü. Arada bir, gecelikli ve terlikli bir
büyücü ya da cadı alt kata geliyor, otobüsten iniyordu.
Hepsi de inmekten çok memnun görünüyordu.Sonunda otobüste yolcu olarak bir tek Harry kaldı.
"Pekâlâ, Neville,
" dedi Stan, ellerini çırparak. "Londra'da
nereye?"
"Diagon Yolu,
" dedi Harry.
“Tamam,
" dedi Stan,
"sıkı tutun o zaman..."
GÜM
Charing Cross Caddesi'nde yıldırım hızıyla ilerliyorlardı.
Harry doğrulup binaların ve bankların otobüsün
önünden kıl payı kaçmalarını izledi. Gökyüzünün rengi
açılmaya başlamıştı. Bir iki saat ortalıkta
görünmeyecek, açılır açılmaz Gringotts'a gidecek, sonra
da yola koyulacaktı ama nereye, kendi de bilmiyordu.
Ern frenlere asıldı ve Hızır Otobüs küçük ve derme
çatma bir meyhanenin önünde durdu. Bu, arkasında
Diagon Yolu'na sihirli bir geçiş bulunan Çatlak Kazan'dı.
"Teşekkürler,
" dedi Harry, Ern'e.
Basamaklardan aşağı atlayıp, Stan'e sandığı ve
Hedwig'in kafesini kaldırıma indirmesinde yardımcı oldu.
"Eh,
" dedi Harry,
"hoşça kal!"
Ama Stan onunla ilgilenmiyordu. Otobüsün kapısının
ağzında durmuş, faltaşı gibi gözlerle Çatlak Kazan'ın
kapkaranlık girişine bakıyordu.
"İşte buradasın, Harry,
" dedi bir ses.
Harry daha arkasını dönemeden, omzunda bir el
hissetti. Aynı anda Stan'in seslendiğini duydu: "Vay
canına! Ern, çabuk buraya gel! Çabuk!"Harry omzundaki elin sahibine baktığında başından
aşağı kaynar sular boşandı, gidip Sihir Bakanı Cornelius
Fudge'ın ta kendisine toslamıştı.
Stan kaldırıma, hemen onların yanına atladı.
"Neville'e nası hitap ettiniz, Bakanım?" dedi heyecanla.
Uzun, ince çizgili bir pelerin giymiş, tombalak, ufak tefek
bir adam olan Fudge, üşümüş ve yorgun görünüyordu.
"Neville mi?" dedi. "Bu Harry Potter."
"Biliyordum!" diye bağırdı Stan neşeyle. "Ern! Ern! Bil
bakalım Neville kimmiş, Ern! 'Arry Potter'mış! Yara izini
görebiliyorum!"
"Evet,
" dedi Fudge, durumu tartarak. "Hızır Otobüs'ün
Harry'yi almasına çok memnun oldum, ama şimdi
onunla Çatlak Kazan'a girmemiz gerekiyor..."
Fudge, Harry'nin omzunu daha sıkı tutup onu Çatlak
Kazan'a doğru yönlendirdi. Kapı aralığından, barın
arkasında elinde bir fener bulunan, kambur duruşlu biri
görünüyordu. Mekânın pörsük derili, dişsiz sahibi
Tom'du bu.
"Onu bulmuşsunuz, Bakanım!" dedi Tom. "Bir şey arzu
eder misiniz? Bira? Brendi?"
"Belki bir demlik çay,
" dedi Fudge. Hâlâ Harry'nin
omzunu bırakmamıştı.
Arkalarından sürtünme ve öfüldeme sesleri geldi ve içeri
Stan'le Ern girdi. Harry'nin sandığını ve Hedwig'in
kafesini taşıyorlar, etraflarına heyecanlı heyecanlı
bakıyorlardı.Stan, Harry'ye parlayan gözlerle bakarak,
"Ne diye bize
kim olduğunu söylemedin, Neville, ha?" dedi. Bu arada
Ernie baykuşu andıran suratıyla Stan'in omzunun
üstünden sahneyi ilgiyle izliyordu.
"Bir de özel konuk salonu rica edeceğiz, Tom,
" dedi
Fudge anlamlı anlamlı.
Tom, Fudge'ı barın arkasındaki geçide götürürken,
Harry de Stan'le Ern'e perişan bir sesle,
"Hoşça kalın,
"
dedi.
"Hoşça kal, Neville!" diye seslendi Stan.
Fudge, Harry'yi Tom'un fenerinin ışığında dar geçitten
yürüttü. Az sonra küçük bir salona girdiler. Tom
parmaklarını şıklattı ve aniden ızgarada bir ateş
yanmaya başladı. Tom eğilip selam vererek odadan
çıktı.
Fudge ateşin yanında bir sandalyeyi göstererek,
"Otur,
Harry" dedi.
Harry oturdu. Ateşin parlaklığına rağmen tüyleri diken
dikendi. Fudge ince çizgili pelerinini çıkarıp bir kenara
attı, sonra da şişe yeşili takım elbisesinin pantolonunu
çekiştirip Harry'nin karşısına oturdu.
"Benim adım Cornelius Fudge, Harry. Sihir Bakanı'yım."
Harry bunu zaten biliyordu elbette; Fudge'ı daha önce
bir kez görmüştü. Ama o sırada babasının görünmezlik
pelerinini giymiş olduğu için, Fudge'ın bunu bilmemesi
gerekiyordu.
Hancı Tom yeniden içeri girdi. Gece kıyafetinin üstüne
bir önlük takmıştı ve bir tepsinin içinde çayla sıcakekmek taşıyordu. Tepsiyi Fudge'la Harry'nin arasındaki
masaya koyup salondan çıktı, kapıyı da arkasından
kapattı.
"Evet, Harry,
" dedi Fudge, bir taraftan çay koyarak.
"Hepimizi zor duruma düşürdüğünü söylemeliyim.
Teyzenle eniştenin evinden öyle kaçıp gitmek! Sandım
ki... ama sağ salim buradasın, önemli olan da bu."
Fudge sıcak bir ekmek üzerine tereyağı sürüp tabağı
Harry'nin önüne itti.
"Ye biraz, Harry, yürüyen bir ölüye benzemişsin.
Pekâlâ... Miss Marjorie Dursley'nin şişirilmesi olayını
hallettiğimizi duymak hoşuna gider herhalde. Büyü
Kazalarını Düzeltme Dairesi'nin iki üyesi birkaç saat
önce Privet Drive'a gönderildi. Miss Dursley'nin havası
indirildi ve hafızası değiştirildi. Olayı hiç hatırlamıyor.
Böylece mesele kapandı, kimse de zarar görmedi."
Fudge fincanının üzerinden Harry'ye, en sevdiği
yeğenini süzen bir amca gibi baktı. Kulaklarına
inanamayan Harry konuşmak üzere ağzını açtı, ama
aklına söyleyecek hiçbir şey gelmeyince yeniden
kapattı.
"Ne o, teyzenle eniştenin tepkisinden mi
kaygılanıyorsun?" dedi Fudge. "Evet, ikisinin de son
derece kızgın olduğunu inkâr etmeyeceğim, Harry. Ama
Noel'i ve Paskalya'yı Hogwarts'ta geçirmen şartıyla
gelecek yaz seni almaya hazırlar."
Harry'nin dili çözüldü.
"Ben Noel ve Paskalya tatillerinde hep Hogwarts'ta
kalıyorum zaten” dedi. "Ve bir daha da hiç Privet Drive'adönmek istemiyorum."
"Yapma ama, eminim biraz sakinleştikten sonra fikrin
değişecek" dedi Fudge endişeli bir ses tonuyla. "Ne de
olsa onlar ailen Harry ve eminim birbirinizi çok
seviyorsunuz... şeyy, yani çok derinden derine."
Harry'nin aklına Fudge'a işin aslını anlatmak gelmedi.
Hâlâ kendisine ne olacağını öğrenmeyi bekliyordu.
"Geriye kalan tek şey" dedi Fudge, kendisine ikinci bir
tereyağlı ekmek hazırlayarak,
"tatilinin son iki haftasını
nerede geçireceğine karar vermek. Benim önerim
burada, Çatlak Kazan'da bir oda tutup -"
"Bir dakika” diye lafını kesti Harry. "Peki ya cezam?"
Fudge ona gözlerini kırpıştırdı.
"Ceza mı?"
"Yasaları çiğnedim!" dedi Harry. "Genç Yaşta
Büyücülüğün Kısıtlanması Kararnamesi!"
"Canım, seni öyle ufacık bir şey için cezalandıracak
değiliz ya!" dedi Fudge, elindeki ekmeği sabırsızca
sallayarak. "Bir kazaydı! Sırf halalarını şişirdiler diye
insanları Azkaban'a göndermeyiz biz!"
Ama bu, Harry'nin geçmişte Sihir Bakanlığı'yla
yaşadıklarına pek uyan bir durum değildi.
"Geçen yıl bir ev cini eniştemin evinde bir puding patlattı
diye resmi bir ihtar aldım!" dedi Harry kaşlarını çatarak.
"Sihir Bakanlığı orada bir kez daha büyü yapılırsa
Hogwarts'tan atılacağımı söylemişti!"Harry'nin gözleri onu yanıltmıyorsa, Fudge birden biraz
sarsaklaşmıştı.
"Şartlar değişir, Harry... şunu da dikkate almalıyız ki... şu
anki iklimde... ceza almayı istemiyorsun herhalde?"
“Tabii ki istemiyorum” dedi Harry.
"Eh, o zaman neyi tartışıyoruz?" dedi Fudge, şen bir
kahkaha atarak. "Şimdi sen bir ekmek al, Harry. Ben de
gidip bakayım, Tom'un senin için bir odası var mıymış?"
Fudge odadan çıktı ve Harry arkasından bakakaldı. Son
derece tuhaf bir şeyler dönüyordu ortada. Fudge
madem yaptıkları için Harry'yi cezalandırmayacaktı, niye
Çatlak Kazan'da onu beklemişti? Hani düşünüyordu da,
herhalde genç yaşta büyü yapma olaylarıyla ilgilenmek
Sihir Bakanı'nın kendisine düşmezdi.
Fudge yanında hancı Tom'la geri döndü.
"On bir numaralı oda boş, Harry,
" dedi Fudge. "Çok
rahat edeceğini sanıyorum. Senden bir tek şey
istiyorum, Harry, eminim anlayışla karşılayacaksındır:
Senin Muggle Londra'sında dolaşmanı istemiyorum,
oldu mu? Diagon Yolu'ndan çıkma. Ve her gece karanlık
basmadan buraya döneceksin. Eminim anlıyorsundur.
Tom benim için sana göz kulak olacak."
"Tamam,
" dedi Harry ağır ağır,
"ama niye?"
"Seni yeniden kaybetmek istemeyiz, değil mi?" dedi
Fudge, candan bir kahkahayla. "Yo, yo... nerede
olduğunu bilmemiz daha iyi... yani..."
Fudge yüksek sesle gırtlağını temizledi ve ince çizgili
pelerinini aldı."Eh, ben artık gideyim, yapacak iş çok."
"Black'le ilgili bir gelişme var mı?" diye sordu Harry.
Fudge'ın parmakları pelerininin gümüşi ipliklerinden
kaydı.
"Ne, ne? Ha, duydun demek, şey, şu anda bir şey yok,
ama an meselesi. Azkaban muhafızları şimdiye kadar
hiç başarısızlığa uğramadılar... ve daha önce onları hiç
böyle öfkeli görmemiştim."
Fudge hafifçe omuz silkti.
"Peki, hoşça kal."
Elini uzattı, onun elini sıkarken Harry'nin aklına birden
bir fikir geldi.
"Şey - Bakanım? Bir şey sorabilir miyim?"
"Elbette,
" dedi Fudge gülümseyerek.
"Şey, Hogwarts'ta üçüncü sınıfların Hogsmeade'i ziyaret
etmesine izin veriliyor, ama teyzemle eniştem izin
belgemi imzalamadılar. Siz imzalayabilir misiniz acaba?"
Fudge rahatsız olmuşa benziyordu.
"Ah,
" dedi. "Hayır, hayır, kusura bakma Harry, ama ben
senin ebeveynin ya da velin değilim "
"Ama siz Sihir Bakanı'sınız,
" dedi Harry hevesle. "Eğer
siz bana izin verirseniz..."
"Hayır, kusura bakma Harry, ama kurallar böyle" dedi
Fudge kararlı bir tavırla. "Belki Hogsmeade'e gelecek yıl
gidebilirsin. Aslında, bana sorarsan, gitme daha iyi...
evet... eh, ben gideyim. İyi tatiller, Harry."Fudge son bir kez gülümsedikten ve Harry'nin elini
sıktıktan sonra odadan çıktı. Tom, Harry'ye
gülümseyerek yanına geldi.
"Lütfen beni takip edin, Mr. Potter" dedi. "Eşyalarınızı
yukarı çıkardım bile..."
Harry, Tom'un peşinden şık bir tahta merdiveni çıktı ve
kapısında pirinç rakamlarla “11” yazan bir odaya geldi.
Tom kapıyı açtı.
İçeride çok rahat görünen bir yatak, iyi cilalanmış
meşeden eşyalar ve coşkuyla çıtırdayan bir ateş vardı.
Ve dolabın üstünde de;
"Hedwig!" dedi Harry, heyecandan soluğu kesilerek.
Kar beyaz baykuş gagasını tıkırdattı ve uçup Harry'nin
koluna kondu.
"Çok akıllı bir baykuşunuz var" dedi Tom gülerek. "Siz
geldikten beş dakika sonra o da geldi. Bir şeye
ihtiyacınız olursa, istemekten çekinmeyin, Mr. Potter."
Eğilip selam verdi ve odadan çıktı.
Harry uzun süre yatağının üstünde oturup dalgın dalgın
Hedwig'i okşadı. Pencereden görünen gökyüzü hızla
koyu kadife maviden soğuk çelik grisine, sonra da alfan
benekli bir pembeye döndü. Harry yalnızca birkaç saat
önce Privet Drive'dan ayrıldığına, okuldan atılmadığına
ve şimdi önünde Dursley'lerden uzak iki hafta
bulunduğuna inanmakta güçlük çekiyordu.
"Çok garip bir geceydi, Hedwig" dedi esneyerek.
Ve gözlüğünü bile çıkarmadan, yastıklarının üzerine
yığılıp uykuya daldı.DÖRDÜNCÜ BÖLÜM:
ÇATLAK KAZAN
Harry'nin bu tuhaf yeni özgürlüğüne alışması birkaç
gününü aldı. Daha önce hiç istediği saatte kalkmamış,
istediği şeyi yememişti böyle. Şimdi Diagon Yolu'ndan
çıkmadığı sürece istediği yere bile gidebiliyordu. Ve bu
uzun, parke taşlı cadde, dünyanın en harikulade büyücü
dükkânlarıyla dolu olduğundan, Fudge'a verdiği sözü
tutmayıp da Muggle dünyasına dönmek Harry'nin
aklının ucundan dahi geçmiyordu.
Her sabah Çatlak Kazan'da kahvaltısını ederken diğer
konukları izlemek Harry'nin hoşuna gidiyordu: alışverişe
gelmiş taşralı ufak tefek, komik cadılar; Biçim
Değiştirme Güncesi'nde çıkan son makale üzerine
tartışan saygın büyücüler; vahşi görünümlü sihirbazlar,
kaba saba cüceler... Hatta bir keresinde, kalın yün
başlığının altından bir tabak çiğ böbrek sipariş eden,
şüpheli bir şekilde cadaloza benzeyen birini bile
görmüştü.
Harry kahvaltıdan sonra arka bahçeye çıkıyor, asasıyla
çöp tenekesinin üstündeki soldan üçüncü tuğlaya
tıklıyor ve geri çekilip duvarın içinde Diagon Yolu'na
açılan kemerli geçidin ortaya çıkmasını bekliyordu.
Harry uzun, güneşli günleri dükkânları gezerek ve
açıkhava kafelerinde rengârenk şemsiyelerin altında
yemek yiyerek geçiriyordu. Kafelerdeki diğer müşteriler
birbirlerine aldıkları şeyleri gösteriyor ("Bu bir ayskop,
dostum artık ay çizelgeleriyle debelenmeye paydos,gördün mü?") ya da Sirius Black vakasını tartışıyorlardı
("Şahsen ben, o Azkaban'a dönene dek çocukları dışarı
bırakmayacağım."). Harry ödevlerini battaniyelerin
altında, fener ışığında yapmaktan da kurtulmuştu. Artık
Florean Fortescue'nun Dondurma Dükkânı'nda oturup,
ara sıra Florean Fortescue'nun kendisinden de yardım
alarak ödevlerini bitirebilirdi. Fortescue hem ortaçağ
cadıları hakkında çok şey biliyor, hem de Harry'ye her
yarım saatte bir bedava sundae (meyvalı dondurma)
veriyordu.
Gringotts'taki kasasına gidip para kesesini altın
Galleon'lar, gümüş Sickle'lar ve bronz Knut'larla
doldurduktan sonra, hepsini bir çırpıda harcamamak için
Harry'nin nefsine epey hâkim olması gerekti. Hogwarts'a
daha beş yıl boyunca gideceğini ve büyü kitapları için
Dursley'lerden para istemenin nasıl bir his olacağını
kendine tekrar tekrar hatırlatarak, som altından, çok şık
bir Tükürenbilye takımını almamayı başardı (miskete
çok benzeyen bu büyücü oyununda, taşlar sayı
kaybeden oyuncunun suratına iğrenç kokulu bir sıvı
fışkırtıyordu). Büyük bir cam topun içindeki mükemmel
galaksi modeline de epey içi gitti, bu modeli satın
alsaydı Astronomi dersinden ömür boyu kurtulurdu.
Ama iradesini en çok zorlayan şey, Çatlak Kazan'a
geldikten bir hafta sonra, en sevdiği dükkân olan Kaliteli
Quidditch Malzemeleri'nde karşısına çıktı.
Dükkândaki kalabalığın nereye baktığını merak eden
Harry, güçbela içeri girip heyecanlı cadıların ve
büyücülerin arasından itiş kakış ilerlerken, gözüne yenikurulmuş bir platform ilişti. Platformun üstünde,
hayatında gördüğü en muhteşem süpürge duruyordu.
"Yeni çıkmış... prototip..." diyordu köşeli çeneli bir
büyücü, yanındaki arkadaşına.
Harry'den daha küçük bir erkek çocuğu babasının
koluna yapışmış sallanarak,
"Dünyadaki en hızlı
süpürge bu, değil mi baba?" diye ciyaklıyordu.
"İrlanda Milli Takımı bu bebeklerden daha demin yedi
tane sipariş etti!" dedi dükkânın sahibi kalabalığa.
"Biliyorsunuz, o takım Dünya Kupası'nın favorisi!"
Önünde duran iriyarı cadı çekilince, Harry süpürgenin
yanındaki levhayı okuyabildi:
ATEŞOKU
Bu son model sürat süpürgesinin dişbudak
ağacından yapılma, son derece ince işlenmiş
ve pürüzsüz sapı, cam gibi bir cilaya ve elle
kazınmış kendi kayıt numarasına sahip.
Süpürge kuyruğunda bulunan, tek tek özel
olarak seçilmiş huş ağacı dallarının
aerodinamik açıdan kusursuzluğu, Ateşoku'na
benzersiz bir denge kazandırıp hata payını
sıfıra indiriyor. Ateşoku saatte sıfır
kilometreden 250 kilometreye on saniyede
çıkıyor. Bozulamaz fren büyüsü de cabası.
Talep üzerine fiyat bildirilir.“Talep üzerine fiyat bildirilir...” Harry, Ateşoku'nun kaç
altına mal olacağını düşünmek bile istemiyordu.
Hayatında hiçbir şeyi bu kadar çok istememişti - ama
şimdiye dek kendi Nimbus 2000'iyle de hiç Quidditch
maçı kaybetmemişti. Zaten iyi bir süpürgesi varken,
Ateşoku almak için Gringotts'taki kasasını boşaltmasının
ne anlamı vardı? Harry fiyat sormadı, ama o günden
sonra hemen her gün Ateşoku'na bakmak için oraya
geri döndü.
Öte yandan, Harry'nin gerçekten alması gereken şeyler
de vardı. Aktara gidip İksir malzemeleri stoğunu
yeniledi. Artık okul cüppeleri kollarına ve bacaklarına
kısa gelmeye başladığından, Madam Malkin'in Her
Duruma Göre Cüppeleri'ne gidip kendine yeni cüppe
aldı. Elbette en önemli işi, yeni dersleri Sihirli
Yaratıklar'ın Bakımı ve Kehanet de dahil, yeni okul
kitaplarını almaktı.
Harry dükkânın vitrinine baktığında şaşırdı. Camın
arkasında her zamanki altın kabartmalı, parke taşı
boyunda büyü kitapları yerine büyük bir demir kafes,
içinde de yüz tane kadar “Canavar Kitap: Canavarlar”
duruyordu. Hiddetle güreş tutmuş olan kitaplar
boğuşuyor, birbirlerini kapmaya çalışıyor, bu arada
yırtılan sayfalar da dört bir yana saçılıyordu.
Harry cebinden kitap listesini çıkardı ve ilk kez listede
neler olduğuna baktı. “Canavar Kitap: Canavarlar”
,
Sihirli Yaratıkların Bakımı için temel kitap olarak
geçiyordu. Harry, Hagrid'in niye kitabın işine
yarayacağını söylediğini şimdi anlıyordu. İçi rahatladı;Hagrid yine korkunç bir hayvan edinip yardıma muhtaç
mı kaldı acaba diye merak etmişti.
Flourish ve Blotts'a girerken, görevli aceleyle yanına
geldi.
"Hogwarts mı?" dedi hemen. "Yeni kitaplarını mı almaya
geldin?"
"Evet,
" dedi Harry. "Gereken kitaplar"
Görevli, Harry'yi kenara itip,
"Kaçıl oradan,
" dedi
sabırsızca. Ellerine çok kalın eldivenler geçirdi, büyük,
yumrulu bir baston kaptı ve Canavar Kitaplar'ın kafesine
doğru ilerledi.
"Dur,
" dedi Harry çabucak. "Bende ondan var zaten."
"Var mı?" Adamın yüzünde muazzam bir rahatlama
ifadesi belirmişti. "Şükürler olsun, zaten bu sabah beş
kez ısırıldım".
Birden vahşi bir yırtılma sesi havayı yardı; Canavar
Kitaplar'dan ikisi bir üçüncüyü yakalamış, orasından
burasından çekiştirip parçalıyordu.
"Kesin! Kesin!" diye bağırdı görevli, elindeki bastonu
parmaklıkların arasından uzatıp kitapları ayırarak. "Bir
daha hayatta bu kitapları satmam! Burası tımarhaneye
döndü! Oysa iki yüz tane “Görünmez Kitap:
Görünmezlik” aldığımızda, artık bundan kötüsü olmaz
diye düşünmüştüm - bir servete mal olmuşlardı ve bir
tanesini bile bulamamıştık... Ee, sana başka nasıl
yardımcı olabilirim?"
"Evet,
" dedi Harry, kitap listesine bakarak. "Cassandra
Vablatsky'den Geleceğin Sis Perdesini Aralamak'ıalmam gerekiyor."
"Oo, Kehanet'e başlıyoruz, ha?" dedi adam.
Eldivenlerini çıkarıp Harry'yi dükkânın arka tarafına
götürdü. Orada fal bakmaya ayrılmış bir köşe vardı.
Küçük bir masanın üstü “Öngörülemezi Öngörmek:
Kendinizi Şoklara Karşı Yalıtın” ve “Kırık Toplar: Fallar
Melunlaşınca” gibi kitaplarla doluydu.
Küçük bir merdivene tırmanmış olan görevli,
"Buyur"
diyerek kalın, kara kaplı bir kitap uzattı.
Geleceğin Sis Perdesini Aralamak
Temel fal bakma yöntemleri için çok iyi bir
rehber. El falı, kristal küreler, kuş
bağırsakları...
Ama Harry dinlemiyordu. Gözü küçük bir masanın
üstündeki bir vitrinde duran başka bir kitaba takılmıştı:
“Ölüm Alametleri: Ecel Kapıya Dayandığında
Yapabilecekleriniz”.
"Yerinde olsam onu okumazdım,
" dedi Harry'nin hangi
kitaba baktığını gören tezgâhtar nazikçe. "Her tarafta
ölüm alametleri görmeye başlarsın, insanı korkudan
öldürmek için birebir."
Ama Harry'nin gözü hâlâ kitabın kapağındaydı; ayı
büyüklüğünde, gözleri parlayan siyah bir köpek vardı
kapakta. Tuhaf bir şekilde tanıdık geliyordu...Tezgâhtar Geleceğin Sis Perdesini Aralamak'ı Harry'nin
eline tutuşturdu.
"Başka bir şey var mı?"
"Evet,
" dedi Harry, gözlerini köpeğinkilerden ayırıp
şaşkın bir halde kitap listesine bakarak. "Şeyy - Orta
Sınıflar için Biçim Değiştirme ve Üçüncü Sınıflar için
Temel Büyüler Kitabı almam gerekiyor."
Harry on dakika sonra koltuk altında yeni kitaplarıyla
Flourish ve Blotts'tan çıktı ve nereye gittiğinin pek
farkında olmadan, yürürken birkaç kişiye çarparak
Çatlak Kazan'ın yolunu tuttu.
Merdivenleri çıkıp odasına girdi ve kitaplarını yatağın
üstüne bıraktı. Biri temizliğe gelmişti; pencereler açıktı
ve içeri güneş ışığı giriyordu. Harry arka taraftaki
gözden uzak Muggle caddesinden otobüslerin geçtiğini
duyabiliyordu, aşağıda Diagon Yolu'nda gezen
görünmez kalabalığın sesini de. Lavabonun üstündeki
aynada kendini gördü.
"Bu bir ölüm alameti olamaz,
" dedi yansımasına, boyun
eğmez bir tavırla. "Magnolia Crescent'ta o şeyi
gördüğümde panik içindeydim. Büyük ihtimalle sadece
bir sokak köpeğiydi..."
Elini istemsizce kaldırıp saçını düzleştirmeye çalıştı.
"O konuda kazanamayacağın bir mücadeleye
giriyorsun, güzelim,
" dedi aynası muzip bir sesle.
Günler geçtikçe, Harry her gittiği yerde Ron'un ve
Hermione'nin izine rastlamak için etrafına bakınır oldu.
Okulun açılması yaklaştığından, artık Diagon Yolu'na birsürü Hogwarts öğrencisi gelmeye başlamıştı. Harry,
Kaliteli Quidditch Malzemeleri'nde, Gryffindor'dan
arkadaşları Seamus Finnigan ve Dean Thomas'la
karşılaşmıştı. Onlar da Ateşoku'ndan gözlerini
alamıyorlardı. Aynca Flourish ve Blotts'un önünde
toparlak suratlı, unutkan bir çocuk olan Neville
Longbottom'a da rastladı. Harry durup onunla sohbet
etmedi; görünüşe bakılırsa Neville kitap listesini
kaybetmişti ve çok sert biri gibi görünen ninesi onu
haşlıyordu. Harry, Sihir Bakanlığı'ndan kaçarken
Neville'miş gibi yaptığını ninenin hiç öğrenmemesini
umdu.
Tatilin son günü uyandığında, Ron ve Hermione'yle hiç
olmadı ertesi gün Hogwarts Ekspresi'nde buluşacağını
düşünüyordu. Kalktı, giyindi, Ateşoku'na son bir kez
bakmaya gitti. Tam nerede öğle yemeği yiyeceğini
düşünürken, biri ona seslendi. Harry dönüp baktı.
"Harry! HARRY!"
İşte ikisi de oradaydılar. Florean Fortescue'nun
Dondurma Dükkânı'nın önünde oturuyorlardı. Ron çok
çilli, Hermione'yse çok bronz görünüyordu, ikisi de ona
çılgınca el sallıyorlardı.
"Nihayet!" dedi Ron, Harry otururken ona sırıtarak.
"Çatlak Kazan'a uğradık, ama çıktığını söylediler. Biz de
önce Flourish ve Blotts'a gittik, sonra Madam Malkin'e,
sonra –"
"Bütün okul malzemelerimi geçen hafta aldım" diye
açıkladı Harry. "Hem siz benim Çatlak Kazan'da
kaldığımı nereden biliyorsunuz?""Babam,
" dedi Ron kısaca.
Sihir Bakanlığı'nda çalışan Mr. Weasley elbette Marge
Hala'nın başına gelenlerin öyküsünü duymuş olmalıydı.
"Halanı gerçekten de şişirdin mi, Harry?" dedi
Hermione, çok ciddi bir sesle.
"Öyle yapmak istememiştim" dedi Harry. Ron bir
kahkaha patlatmıştı. "Sadece - kontrolümü kaybettim."
"Komik değil, Ron" dedi Hermione sert bir şekilde.
"Cidden, Harry nasıl atılmadı şaşıyorum."
"Ben de" diye itiraf etti Harry. "Bırak atılmayı,
tutuklanacağım sandım". Ron'a baktı. "Baban Fudge'ın
beni niye bıraktığını bilmiyor, değil mi?"
Ron omuz silkip,
"Sensin diyedir herhalde, değil mi?"
dedi. Hâlâ kıkırdıyordu. "Ünlü Harry Potter falan. Ben
öyle halamı teyzemi şişirmeye kalksam, Bakanlık bana
ne yapar, düşünmek bile istemiyorum. Gerçi önce
toprağı kazıp çıkarmanız gerekirdi, çünkü annem
öldürürdü beni. Neyse, bu akşam bunu babama kendin
sorabilirsin. Bu gece biz de Çatlak Kazan'da kalıyoruz!
Böylece yarın King's Cross'a bizimle gelebilirsin!
Hermione de orada kalıyor!"
Hermione gözleri gülerek evet anlamında başını salladı.
"Annemle babam bu sabah bütün Hogwarts eşyalarımla
birlikte beni buraya bıraktı."
"Harika!" dedi Harry neşeyle. "Ee, bütün yeni
kitaplarınızı, öteberinizi aldınız mı?"
"Şuna bak,
" dedi Ron, uzun ince bir kutu çıkarıp açarak.
"Yepyeni bir asa. Otuz beş santim, söğüt, bir tanetekboynuzlu at kuyruğu tüyü var. Bütün kitaplarımızı da
aldık" - iskemlesinin altındaki büyük bir çantayı işaret
etti. "Şu Canavar Kitaplar'a ne diyorsun? İki tane
istediğimizi söylediğimizde tezgâhtar az daha
ağlayacaktı."
Harry, Hermione'nin yanındaki iskemlenin üstünde
duran bir değil üç tane tıka basa dolu çantayı işaret
ederek,
"Onlar ne, Hermione?" diye sordu.
"Eh, ben sizden daha çok yeni derse kaydoldum, öyle
değil mi?" dedi Hermione. "Onlar ders kitaplarım:
Aritmansi, Sihirli Yaratıkların Bakımı, Kehanet, Eski
Tılsımlar, Muggle Araştırmaları -"
"Niye Muggle Araştırmaları alıyorsun ki?" dedi Ron,
Harry'ye bakıp gözlerini devirerek. "Sen Muggle'lardan
doğmasın! Annenle baban Muggle! Muggle'larla ilgili
bilinecek her şeyi biliyorsun zaten!"
"Ama onları büyücülerin bakış açısından görmek
muhteşem olacak" dedi Hermione ciddi ciddi.
"Bu yıl hiç yemek yemeyi ya da uyumayı düşünüyor
musun, Hermione?" diye sordu Harry. Ron kıs kıs güldü.
Ama Hermione onlara aldırış etmedi.
"Hâlâ birkaç Galleon'um var,
" dedi çantasını kontrol
ederek. "Doğum günüm eylülde, annemle babam
kendime şimdiden bir hediye alayım diye bana biraz
para verdiler."
"Şöyle iyi bir kitaba ne dersin?" dedi Ron masum bir
edayla."Hayır, sanmıyorum" dedi Hermione istifini bozmadan.
"Aslında bir baykuş istiyorum. Harry'nin Hedwig'i var,
seninse Errol'ın".
"Yok" dedi Ron. "Errol bir aile baykuşu. Benim sadece
Scabbers'ım var." Cebinden faresini çıkardı. "Ve ona bir
baktırtmak istiyorum" diye ekledi, Scabbers'ı masanın
üstüne koyarak. "Sanırım Mısır ona pek uymadı."
Scabbers normalde olduğundan çok daha zayıf
görünüyordu, üstelik bıyıklarında da belirgin bir sarkma
vardı.
Artık Diagon Yolu'nu çok iyi bilen Harry,
"Tam şurada bir
sihirli hayvan dükkânı var" dedi. "Sen Scabbers için bir
şey verebilirler mi bakarsın, Hermione de baykuşunu
alır."
Dondurmalarını yediler ve karşıya geçip Sihirli
Hayvanevi'ne gittiler.
İçeride ayakta duracak pek yer yoktu. Kafeslerden bir
santim bile duvar görünmüyordu. İçerisi çok kokuyordu,
çok da gürültülüydü, çünkü kafeslerin içindekiler ya
cikliyor, ya viyaklıyor, ya vıdı vıdı ediyor, ya da
tıslıyordu. Kasadaki cadı çift uçlu su kelerlerinin bakımı
hakkında bir büyücüye tavsiyelerde bulunuyordu. Harry,
Ron ve Hermione kafesleri inceleyerek beklediler.
İki kocaman, mor kara kurbağası oturmuş, ıslak yutma
sesleri çıkarıyor, ölü kurt sinekleriyle kendilerine bir
ziyafet çekiyorlardı. Mücevherlerle bezeli dev bir
tosbağa pencerenin kenarında ışıl ışıl parlıyordu. Zehirli
turuncu salyangozlar cam kaplarının kenarından ağır
ağır süzülüyorlardı. Şişman, beyaz bir tavşansa pat diyeipek bir silindir şapkaya dönüşüyor, sonra pat diye
normale dönüyordu. Her renkten kedi, bir kafes dolusu
gürültücü kuzgun, bir sepet dolusu yüksek sesle
vınlayan komik, kaymak rengi yün topağı vardı. Bir
tezgâhın üstünde de, uzun tüysüz kuyruklarını
kullanarak bir tür ip atlama oyunu oynayan parlak siyah
farelerle dolu bir kafes duruyordu.
Çift uçlu su kelercisi büyücü dükkândan çıkınca, Ron
tezgâha yaklaştı.
"Benim farem" dedi cadıya. "Mısır'dan döndüğümüzden
beri biraz solgun."
"Tezgâha yatır" dedi cadı, cebinden ağır, siyah bir
gözlük çıkararak.
Ron iç cebinden Scabbers'ı çıkarıp diğer farelerin
bulunduğu kafesin yanına koydu. Fareler ip atlama
numaralarını bırakıp daha iyi görebilmek için tele
yaklaştılar.
Ron'un her şeyi gibi fare Scabbers da elden düşmeydi
(daha önce ağabeyi Percy'ye aitti) ve biraz hırpalanmış
haldeydi. Kafesteki farelerin yanında iyiden iyiye efkârlı
görünüyordu.
"Hım,
" dedi cadı, Scabbers'ı kaldırarak. "Bu fare kaç
yaşında?"
"Bilmiyorum" dedi Ron. "Bayağı yaşlı. Eskiden
ağabeyimindi."
"Ne tür güçleri var?" dedi cadı, Scabbers'ı yakından
inceleyerek."Ee.." dedi Ron. İşin aslı, Scabbers en ufak bir güç
kırıntısı bile göstermemişti hiç. Cadının gözleri
Scabbers'ın lime lime olmuş sol kulağından bir parmağı
eksik ön patisine kaydı. Yüksek sesle cık cık'ladı.
"Bu farenin imanı gevremiş."
"Percy onu bana verdiğinde böyleydi zaten,
" dedi Ron,
kendini savunurcasına.
"Böyle sıradan, normal bir bahçe faresinin üç yıldan
falan çok yaşaması beklenemez" dedi cadı. "Daha zor
yıpranan bir şey arıyorsan, bunlardan biri hoşuna gider
belki..."
Hemen yine ip atlamaya başlayan siyah fareleri işaret
etti. "Gösterişçiler" diye mırıldandı Ron.
"Eğer yenisini istemiyorsan, bu Fare Toniği'ni
deneyebilirsin" dedi cadı, tezgâh altından küçük bir
kırmızı şişe çıkararak.
"Tamam" dedi Ron. "Ne kadar - AH!"
Ron'un kafası öne düştü. En üst kafesten kocaman,
turuncu bir şey atlayıp kafasına inmiş ve deli gibi
tükürük saçarak Scabbers'ın üstüne doğru fırlamıştı.
"HAYIR, CROOKSHANKS, HAYIR!" diye bağırdı cadı.
Ama Scabbers ellerinin arasından sabun gibi kayıp
yüzükoyun yere yapıştı, sonra da kapı istikametinde
sıvıştı.
"Scabbers!" diye bağırdı Ron, onun peşinden
dükkândan dışarı fırlayarak. Harry de Ron'u izledi.
Scabbers'ı bulmaları neredeyse on dakika sürdü. Kaliteli
Quidditch Malzemeleri'nin önündeki bir kâğıt sepetinesığınmıştı. Ron tir tir titreyen fareyi cebine koydu ve
başına masaj yaparak doğruldu.
"O da neydi öyle?"
"Ya çok büyük bir kediydi, ya da küçük bir kaplan" dedi
Harry.
"Hermione nerede?"
"Herhalde baykuşunu alıyordur."
Kalabalık caddede Sihirli Hayvanevi'ne doğru ilerlediler.
Oraya vardıklarında Hermione dükkândan çıktı, ama bir
baykuşla değil. Kollarını kocaman sarman kediye sıkı
sıkı sarmıştı.
"O canavarı satın mı aldın?" dedi Ron, şaşkınlıktan bir
karış açık ağzıyla.
"Nefis, değil mi?" dedi Hermione. Heyecandan yüzünü
al basmıştı.
"Bu, görüşe göre değişir" diye düşündü Harry. Kedinin
turuncu tüyleri kalın ve kabarıktı, ama biraz çarpık
bacaklı olduğu kesindi. Suratıysa somurtkan ve garip bir
şekilde ezik görünüyordu, sanki duvara toslamış gibiydi.
Ancak şimdi Scabbers ortalıkta olmadığından, kedi
Hermione'nin kollarında, halinden memnun,
mırıldıyordu.
"Hermione, o şey az daha kafa derimi yüzüyordu!" dedi
Ron.
"Ama isteyerek yapmadı, değil mi, Crookshanks?"
"Peki ya Scabbers?" dedi Ron, göğüs cebindeki
şişkinliği göstererek. "Dinlenmeye ve gevşemeyeihtiyacı var! O şey ortadayken nasıl olacak bu?"
"Aklıma geldi de, Fare Toniği'ni unuttun" dedi Hermione,
küçük kırmızı şişeyi Ron'un eline şamar atar gibi
bırakarak. "Endişelenmeyi de bırak, Crookshanks benim
yatakhanemde yatacak, Scabbers ise seninkinde. Ne
var bunda? Zavallı Crookshanks, cadının söylediğine
göre asırlardır oradaymış: Kimse onu istememiş."
"Neden acaba!" dedi Ron alaylı alaylı. Çatlak Kazan'ın
yolunu tuttular.
Oraya vardıklarında Mr. Weasley barda oturmuş,
Gelecek Postası'nı okuyordu.
"Harry!" dedi başını kaldırıp gülümseyerek. "Nasılsın?"
"İyiyim, sağ olun" dedi Harry, üçü eşyalarıyla birlikte Mr.
Weasley'ye katılırlarken.
Mr. Weasley gazetesini bıraktı. Harry artık kendisine
tanıdık gelen Sirius Black fotoğrafının gazeteden ona
baktığını gördü.
"Onu hâlâ yakalayamadılar öyleyse." dedi.
"Hayır,
" dedi Mr. Weasley. Yüzünde son derece ciddi bir
ifade vardı. "Bakanlık'ta hepimizi gündelik işlerimizden
çekip onu arama çalışmasına yönlendirdiler, ama
şimdiye kadar şansımız yaver gitmedi."
"Onu yakalasak ödül alır mıydık?" diye sordu Ron.
"Biraz daha para bulsak iyi olurdu"
"Saçmalama, Ron,
" dedi Mr. Weasley. İkinci bakışta,
çok gergin görünüyordu. "Black on üç yaşında bir
çocuğa yakalanmaz. Onu Azkaban muhafızları
yakalayacak, şuraya yazıyorum."O anda Mrs. Weasley bara girdi. Elleri alışveriş
torbalarıyla doluydu. Arkasından da Hogwarts'ta beşinci
senelerine başlayacak olan ikizler Fred ve George, yeni
öğrenci başı seçilmiş olan Percy ile Weasley'lerin en
küçük çocuğu ve tek kızı olan Ginny içeri girdi.
Baştan beri Harry'ye zaafı olan Ginny, onu gördüğünde
her zamankinden de çok utanmış gibiydi, belki de Harry
geçen yıl Hogwarts'ta onun hayatını kurtardığı için.
Kıpkırmızı kesilerek, Harry'nin gözlerine bakmadan
"merhaba" diye mırıldandı. Percy ise sanki Harry ile
tanışmamışlar gibi resmi bir şekilde elini uzattı. "Harry.
Seni görmek ne güzel."
"Merhaba, Percy,
" dedi Harry. Gülmemek için kendini
zor tutuyordu.
"Umarım iyisindir" dedi Percy şişinerek. Harry'nin elini
sıkmayı da bırakmamıştı. Bu, belediye başkanına
takdim edilmek gibi bir şeydi.
"Çok iyiyim, sağ ol"
"Harry!" dedi Fred, Percy'yi dirseğiyle önünden çekip
abartılı bir şekilde eğilerek. "Seni görmek muhteşem,
azizim -"
"Harika" dedi George, Fred'i itip Harry'nin elini kaparak.
"Kesinlikle fiyakalı."
Percy'nin alnı kırıştı.
"Haydi, yeter" dedi Mrs. Weasley.
"Anne!" dedi Fred, sanki onu yeni görmüş gibi.
Annesinin de elini yakaladı. "Seni görmek ne fevkalade -
""Yeter dedim" dedi Mrs. Weasley, elindekileri boş bir
sandalyeye bırakarak. "Merhaba, Harry'ciğim. Herhalde
müjdemizi duymuşsundur." Percy'nin göğsündeki
yepyeni gümüş rozeti gösterdi. "Ailedeki ikinci öğrenci
başı!" dedi, göğsü kabararak.
"Ve sonuncu,
" dedi Fred, usulca.
"Ona ne şüphe,
" dedi Mrs. Weasley, birden kaşlarını
çatarak,
"ikinizi sınıf başkanı yapmadıklarının
farkındayım."
"Niye sınıf başkanı olmak isteyelim ki?" dedi George. Bu
fikir ona tiksinti vermiş gibiydi. "Hayatın ne zevki kalır o
zaman?"
Ginny kikirdedi.
"Kız kardeşinize daha iyi örnek olmalısınız!" diye çıkıştı
Mrs. Weasley.
"Ginny'nin örnek alacak başka ağabeyleri var, anne"
dedi Percy mağrur bir edayla. "Ben gidip yemek için
üstümü değiştireyim..."
Percy gidince George derin bir oh çekti.
"Onu bir piramide kapatmaya çalıştık" dedi Harry'ye.
"Ama annem bizi gördü."
O geceki yemek çok keyifli geçti. Hancı Tom salondaki
üç masayı birleştirdi ve yedi Weasley, Harry ve
Hermione beş leziz yemeği afiyetle yediler.
Enfes çikolatalı pudinglerine sıra gelince,
"Yarın King's
Cross'a nasıl gidiyoruz, baba?" diye sordu Fred.
"Bakanlık iki araba gönderiyor" dedi Mr. Weasley.Herkes başını çevirip ona baktı.
"Niye?" diye sordu Percy merakla.
"Senin sayende, Perce" dedi George ciddi bir ses
tonuyla. "Kaportalarının üzerinde küçük bayraklar da
olacak, onların üstünde de ÖB yazacak."
"Öküz Başlı anlamında" dedi Fred.
Percy ve Mrs. Weasley dışında herkesin gülmekten
burnundan puding fışkırdı.
Percy vakur bir sesle,
"Bakanlık niye araba gönderiyor,
baba?" diye sordu yine.
"Şey, bizim artık bir arabamız olmadığından" dedi Mr.
Weasley,
"ve ben orada çalıştığımdan, bana bir iyilikte
bulunuyorlar..."
Sesi rahattı, ama Harry onun kulaklarının kızardığını
fark etti. Tıpkı baskı altında olduğu zamanlarda Ron'un
kulaklarının kızarması gibi.
"İyi de ediyorlar" dedi Mrs. Weasley hemen. "Ne kadar
bagajımız var farkında mısınız? Muggle Metrosu'nda
çok güzel bir tablo çizerdiniz... Hepiniz eşyalarınızı
topladınız, değil mi?"
"Ron yeni eşyalarının hepsini sandığına koymadı daha"
dedi Percy, ıstıraplı bir sesle. "Onları benim yatağıma
yığdı."
Mrs. Weasley masanın öbür ucundan seslendi: "Gidip
bütün eşyalarını toplasan iyi olur, Ron. Sabahleyin pek
vaktimiz olmayacak." Ron, kaşlarını çatarak Percy'ye
baktı.Yemekten sonra herkesin karnı doymuş ve uykusu
gelmişti. Eşyalarını kontrol etmek için birer birer
odalarına çıktılar. Ron ve Percy, Harry'nin yanındaki
odadaydılar. Harry sandığını yeni kapatıp kilitlemişti ki,
duvarın öbür tarafından kızgın sesler duydu ve neler
olduğuna bakmaya gitti.
On iki numaranın kapısı aralıktı ve Percy bas bas
bağırıyordu.
"Burada, komodinin üstündeydi, cilalamak için
çıkarmıştım -"
Ron da bağırarak,
"Ona dokunmadım bile, tamam mı?"
diye karşılık verdi.
"Ne oldu?" dedi Harry.
"Öğrenci Başı rozetim gitmiş" dedi Percy, hızla Harry'ye
dönerek.
"Scabbers'ın Fare Toniği de" dedi Ron, sandığını
boşaltıp aranarak. "Sanırım barda unuttum."
"Rozetimi bulana kadar hiçbir yere gitmiyorsun!" diye
bağırdı Percy.
Harry, Ron'a "Scabbers'ın toniğini ben alırım, eşyalarımı
topladım nasılsa" dedi ve aşağı indi.
Bara giden geçidin yarısına gelmişti ki, salondan iki
kızgın ses daha geldi kulağına. Seslerin Mr. ve Mrs.
Weasley'ye ait olduğunu hemen anladı. Tereddüt etti,
onları kavga ederken duyduğunu bilsinler istemiyordu.
Ama kendi adını da duyunca durdu ve salonun kapısına
yaklaştı."... ona söylememenin hiç anlamı yok,
" diyordu Mr.
Weasley hararetle. "Bunu bilmek Harry'nin hakkı.
Fudge'a anlatmaya çalıştım, ama o Harry'ye çocuk gibi
muamele etmekte ısrarlı. O on üç yaşında ve -"
"Arthur, gerçeği söylersen ödü kopar!" dedi Mrs.
Weasley tiz bir sesle. "Okula bunu kafasına takmış
olarak mı yollamak istiyorsun onu? Tanrı aşkına,
bilmediği için mutlu o!"
"Niyetim onu perişan etmek değil, tetikte olmasını
sağlamak,
" diye kendini savundu Mr. Weasley. "Harry ile
Ron'un nasıl olduğunu biliyorsun, akıllarına eseni
yapıyorlar - şimdiye dek iki kez Yasak Orman'a düştüler!
Ama Harry bu yıl öyle bir şey yapmamalı! Evden kaçtığı
gece başına neler gelebilirdi diye bir düşünüyorum da..!
Hızır Otobüs onu almasaydı, her iddiasına varım ki
Bakanlık bulmadan ölmüş olurdu."
"Ama ölmedi, gayet iyi, o zaman ne anlamı var -"
"Molly, Sirius Black'in deli olduğunu söylüyorlar. Belki
öyledir, ama Azkaban'dan kaçabilecek kadar akıllıymış
demek, hem de böyle bir şey imkânsız sayıldığı halde.
Üç hafta oldu, kimse izine rastlamadı. Fudge'ın Gelecek
Postası'na söyleyip durduğu şeyler umurumda değil.
Black'i yakalamamız, kendi kendine büyü yapan asalar
üretmemiz kadar uzak bir ihtimal gibi görünüyor. Kesin
olan tek şey, Black'in neyin peşinde olduğu."
"Ama Harry, Hogwarts'ta tamamen güvende olacak."
"Azkaban'ın da tamamen güvenli bir yer olduğunu
düşünüyorduk. Black, Azkaban'dan kaçabildiyse,
Hogwarts'a da girebilir.""Ama kimse Black'in Harry'nin peşinde olduğundan
emin değil."
Tahtadan tok bir ses çıktı. Harry, Mr. Weasley'nin
yumruğunu masaya vurduğuna emindi.
"Molly, sana kaç kere söylemem gerekiyor? Basına
anlatmadılar, çünkü Fudge bunun gizli kalmasını
istiyordu. Ama Black'in kaçtığı gece, Fudge, Azkaban'a
gitti. Muhafızlar Fudge'a Black'in bir süredir uykusunda
konuştuğunu söylemişler. Hep aynı şeyi söylüyormuş:
"O, Hogwarts'ta... o, Hogwarts'ta." Black çıldırmış Molly,
Harry'nin ölmesini istiyor. Bana sorarsan Harry'yi
öldürmenin Kim-Olduğunu-Bilirsin-Sen'i yeniden güçlü
kılacağını sanıyor. Harry'nin KimOlduğunu-Bilirsin-Sen'i
durdurduğu gece Black her şeyini yitirdi, Azkaban'da da
bunu saplantı haline getirebileceği on iki yıl geçirdi..."
Bir sessizlik oldu. Gerisini de duymak için yanıp tutuşan
Harry, kapıya iyice yanaştı.
"Arthur, tabii ki neyin doğru olduğuna inanıyorsan onu
yapmalısın. Ama Albus Dumbledore'u unutuyorsun.
Dumbledore müdür olduğu sürece kimsenin Harry'ye
Hogwarts'ta zarar verebileceğini sanmıyorum. Herhalde
onun da bütün bunlardan haberi vardır."
"Tabii ki haberi var. Ona Azkaban muhafızlarının okul
arazisinde mevzilenmesinin bir mahzuru olup olmadığını
sorduk. Hoşuna gitmedi, ama kabul etti."
"Hoşuna gitmedi mi? Black'i yakalayacaklarsa niye
hoşuna gitmesin ki?"
"Dumbledore, Azkaban muhafızlarından pek
hoşlanmıyor,
" dedi Mr. Weasley sıkıntıyla. "Aslınabakarsan, ben de... ama Black gibi bir büyücüyle
uğraşıyorsan, normalde uzak durmak isteyeceğin
kişilerle güç birliği yapman gerekir bazen."
"Eğer Harry'yi kurtarırlarsa -"
" O zaman bundan sonra onlar hakkında tek bir kötü söz
bile söylemem" dedi Mr. Weasley bitkin bir sesle. "Geç
oldu, Molly, yukarı çıksak iyi olur..."
Harry iskemlelerin gıcırtısını duydu. Elinden geldiğince
sessiz bir şekilde, bara giden geçitten indi ve gözden
kayboldu. Salonun kapısı açıldı. Birkaç saniye sonra
kulağına gelen seslerden, Mr. ve Mrs. Weasley'nin
merdivenleri çıktığını anladı.
Fare Toniği şişesi yemekte oturdukları masanın altında
duruyordu. Harry, Mr. ve Mrs. Weasley'nin odalarının
kapısının kapandığını işitene kadar bekledi, sonra
elinde şişeyle yukarı çıktı.
Fred ve George gölgelerin içinde eğilmiş, Percy'nin
rozetini bulmak için Ron'la birlikte kaldığı odanın altını
üstüne getirmesini dinleyerek kahkahadan kırılıyorlardı.
Fred,
"Rozeti biz aldık" diye fısıldadı Harry'ye. "Biraz
geliştiriyoruz."
Şimdi rozetin üstünde Öğrenci Kovabaşı yazıyordu.
Harry kendini zorlayarak güldü, gidip Ron'a Fare
Toniği'ni verdi ve kendini odasına kapayıp yatağına
uzandı.
Demek Sirrus Black onun peşindeydi. Bu her şeyi
açıklıyordu. Fudge ona yumuşak davranmıştı, çünkü
onu sağ salim görünce çok rahatlamıştı. Harry'yeDiagon Yolu'nda kalma sözü verdirmişti, çünkü oradaki
çok sayıda büyücü onu gözaltında tutabilirlerdi. Yarın
onları istasyona götürmesi için iki Bakanlık arabası
göndermedeki amacı da, Weasley'lerin trende Harry'ye
göz kulak olmalarıydı.
Harry yan odadan gelip duvarda eriyen bağırışları
dinleyerek yatağında yatıp, niye daha fazla
korkmadığını merak etti. Sirius Black tek bir lanetle on
üç kişiyi öldürmüştü; Mr. ve Mrs. Weasley, Harry gerçeği
bilirse paniğe kapılır diye düşünüyordu besbelli. Ama
Harry Mrs. Weasley'le tamamen aynı fikirdeydi:
Dünyanın en güvenli yeri, Dumbledore'un olduğu yerdi.
Herkes sürekli Dumbledore'un hayatta Lord
Voldemort'un korktuğu tek insan olduğunu söylemiyor
muydu? Herhalde Voldemort'un sağ kolu olan Black de
ondan aynı derecede korkardı.
Bir de şu herkesin sözünü ettiği Azkaban muhafızları
vardı. Çoğu kişinin korkudan kendini kaybetmesine
sebep oluyor gibiydiler. Eğer onlar okulda
mevzileniyorsa, Black'in içeri girme şansı çok küçük
görünüyordu.
Hayır, bütün bunların içinde Harry'nin canını en çok
sıkan şey, artık Hogsmeade'e gitme şansının sıfıra
yakın olmasıydı. Kimse Black yakalanana kadar
Harry'nin şatonun güvenli ortamından ayrılmasını
istemeyecekti; hatta, tehlike geçene kadar, attığı her
adımın dikkatle izleneceğini düşünüyordu.
Karanlık tavana kaşlarını çatarak baktı. Kendi başının
çaresine bakamaz mı sanıyorlardı? Lord Voldemort'dan
üç kere kurtulmuştu, hepten işe yaramaz biri değildi...Durup dururken, Magnola Crescent'ta gölgelerin içinde
gördüğü yaratığın resmi gözünün önüne geldi. Ecel
kapıya dayandığında yapabilecekleriniz...
"Öldürülmeyeceğim" dedi Harry yüksek sesle.
"Hah şöyle, güzelim,
" dedi aynası uykulu bir sesle.BEŞİNCİ BÖLÜM:
RUH EMİCİ
Ertesi sabah Tom, her zamanki dişsiz sırıtışıyla ve
elinde bir fincan kahveyle Harry'yi uyandırdı. Harry
giyindi ve tam canı sıkkın bir Hedwig'i kafesine
dönmeye ikna ediyordu ki, Ron gürültüyle odaya girdi,
kafasından sweatshirt'ünü geçiriyor ve sinirlenmiş
görünüyordu.
"Trene ne kadar erken binersek, o kadar iyi" dedi. "Hiç
değilse Hogwarts'ta Percy'den uzak kalırım. Şimdi de
beni Penelope Clearwater'ın fotoğrafına çay
damlatmakla suçluyor. Biliyorsun..." Ron yüzünü
buruşturdu,
"kız arkadaşı. Yüzünü çerçevenin altına
sakladı, çünkü burnunda koca bir leke olmuş..."
Harry,
"Sana bir şey söyleyeceğim" diye söze başladı,
ama bu sefer de, Percy'yi yeniden kızdırdığı için Ron'u
tebrik etmek amacıyla uğrayan Fred'le George
yüzünden lafı yarım kaldı.
Kahvaltıya indiler. Mr. Weasley, kaşları çatık, Gelecek
Postası'nın birinci sayfasını okuyordu. Mrs. Weasley ise
Hermione ile Ginny'ye genç kızken yaptığı bir Aşk
İksiri'ni anlatıyordu. Üçü de kıkırdayıp duruyordu.
Masaya otururlarken Ron, Harry'ye,
"Ne diyordun sen?"
diye sordu.
"Sonra konuşuruz" diye mırıldandı Harry, tam o sırada
Percy fırtına gibi içeri dalmıştı.Harry handan ayrılma kargaşası içinde Ron'la da,
Hermione'yle de konuşma fırsatı bulamadı. Çatlak
Kazan'ın dar merdiveninden sandıklarını güçbela aşağı
indirip kapının yakınına yığmakla meşguldüler, üstlerine
de tepesinde Hedwig ve Hermes'in (Percy'nin cüce
baykuşu) tünediği kafesleri koydular. Sandık yığınının
yanında, gürültüyle tükürük saçan küçük bir hasır sepet
vardı.
Hermione hasırların arasından,
"Tamam, Crookshanks"
diye şakıdı. "Trende seni çıkaracağım."
"Hayır, çıkarmayacaksın" diye cevabı yapıştırdı Ron.
"Zavallı Scabbers ne olacak bakalım?"
Göğsüne işaret etti, oradaki büyük yumrudan anlaşıldığı
kadarıyla Scabbers cebinde büzülmüştü.
Dışarıda Bakanlık arabalarını bekleyen Mr. Weasley,
başını içeri uzattı.
"Geldiler" dedi. "Haydi, Harry."
Mr. Weasley, Harry'yi önüne katıp eski moda iki koyu
yeşil arabadan ilkine doğru götürdü. Her iki arabayı da,
zümrüt yeşili takım elbise giymiş, sinsi görünüşlü iki
büyücü sürüyordu.
Mr. Weasley, kalabalık sokakta aşağı yukarı bakarak,
"Bin bakalım, Harry" dedi.
Harry arabanın arkasına oturdu, çok geçmeden yanına
Hermione, Ron ve son olarak da Percy geldi. Ron
bundan hiç hoşlanmadı.
King's Cross yolculuğu, Harry'nin Hızır Otobüs'teki
yolculuğuyla karşılaştırılınca fevkalade olaysız sayılırdı.Sihir Bakanlığı arabaları neredeyse sıradan
görünüyorlardı, ama Harry onların, Vernon Enişte'nin
yeni şirket arabasının kesinlikle geçemeyeceği
boşluklardan sıyrılabildiklerini fark etti. King's Cross'a
yirmi dakika erken vardılar. Bakanlık sürücüleri onlara
bagaj arabaları buldu, sandıklarını çıkardı. Sonra da
şapkalarına dokunarak Mr. Weasley'ye selam verdiler
ve arabalarına binip gittiler. Nasıl olduysa, trafik
ışıklarının önündeki yerinden kıpırdamayan araba
kuyruğunun başına geçivermeyi de becerdiler.
Mr. Weasley istasyona kadar Harry'nin burnunun
dibinden ayrılmadı.
Çevrelerine bakarak,
"Peki öyleyse" dedi,
"madem bu
kadar kalabalığız, ikişer ikişer geçelim. Önce Harry ile
ben gidiyoruz."
Mr. Weasley dokuz ve onuncu peronlar arasındaki
bölmeye doğru Harry'nin arabasını iterek yürüdü. Henüz
dokuzuncu perona varmış olan 125 numaralı
şehirlerarası trenle çok ilgilenmiş gibi görünüyordu.
Harry'ye anlamlı bir bakış atarak, kayıtsızca bölmeye
yaslandı. Harry de onu taklit etti.
Bir an sonra katı metalin içinden yanlamasına Peron
Dokuz Üç Çeyrek'e geçmişlerdi. Başlarını kaldırınca,
çocuklarını trene kadar getirmiş cadılar ve büyücülerle
dolu peronda dumanlar saçan, kıpkırmızı lokomotifi,
yani Hogwarts Ekspresi'ni gördüler.
Percy ve Ginny aniden Harry'nin ardında belirdi.
Soluk soluğaydılar, belli ki bölmeyi koşarak geçmişlerdi."Ah, işte Penelope!" dedi Percy, saçını düzeltip yeniden
pembeleşerek. Uzun ve kıvırcık saçlı bir kıza doğru, kız
parlak rozetini ille de görsün diye göğsünü çıkararak
yürümeye başladı. Ginny ile Harry göz göze geldi, ikisi
de güldüklerini gizlemek için sırtlarını döndüler.
Geri kalan Weasley'ler ile Hermione de onlara katılınca,
Harry ve Mr. Weasley öne düşüp, ağzına kadar dolu
kompartımanların yanından geçtiler, trenin sonuna, hayli
boş görünen bir vagona kadar gittiler. Sandıkları
yüklediler, Hedwig'le Crookshanks'i bagaj rafına
koydular, sonra da Mr. ve Mrs. Weasley'ye veda etmek
için yeniden aşağı indiler.
Mrs. Weasley önce çocuklarının hepsini, sonra
Hermione'yi, nihayet de Harry'yi öptü. Harry, o kendisine
fazladan bir kez sarılınca utandı, ama aslında pek de
memnun oldu.
Mrs. Weasley doğrulurken, garip bir şekilde parlayan
gözlerle,
"Kendine dikkat edeceksin, değil mi, Harry?"
dedi. Sonra kocaman el çantasını açtı ve,
"Hepinize
sandviç yaptım" diye ekledi. "Al bakalım, Ron... hayır,
salamura et değil... Fred? Fred nerede? Al, canım..."
Mr. Weasley yavaşça,
"Harry,
" dedi,
"bir dakika buraya
gel."
Başıyla bir sütunu işaret etti, Harry de onu izleyerek
sütunun arkasına gitti, diğerlerini Mrs. Weasley'nin
etrafına toplanmış halde bıraktı.
Mr. Weasley, gergin bir sesle,
"Gitmeden önce sana
söylemem gereken bir şey var." dedi.
"Tamam, Mr. Weasley, biliyorum,
" dedi Harry."Biliyor musun? Nasıl bilebilirsin?"
"Ben... şey... dün gece sizinle Mrs. Weasley'yi
konuşurken duydum. İstemeden kulak misafiri oldum"
diye ekledi Harry çabucak. "Kusura bakmayın."
"Bu şekilde öğrenmeni tercih etmezdim" dedi Mr.
Weasley, kaygılı görünüyordu.
"Hayır, doğru söylüyorum, mesele yok. Böylece siz
Fudge'a verdiğiniz sözü tutmuş oldunuz, ben de neler
olduğunu öğrendim."
"Harry, çok korkmuş olmalısın."
Harry içtenlikle,
"Korkmadım" dedi. "Sahiden" diye
ekledi, çünkü Mr. Weasley inanmamış gibi bakıyordu.
"Kahraman olmaya çalışmıyorum ama, yani cidden,
Sirius Black, Voldemort'dan beter olamaz, değil mi?"
Mr. Weasley ismi duyunca irkildi, ama duymazlıktan
geldi.
"Harry, ben senin Fudge'ın düşündüğünden daha
sağlam kumaştan olduğunu biliyordum, korkmadığına
da elbette memnunum ama -"
Geri kalan çocukları önüne katmış, trene götüren Mrs.
Weasley,
"Arthur!" diye seslendi. "Arthur, ne
yapıyorsun? Tren kalktı kalkacak!"
"Geliyoruz, Molly" dedi Mr. Weasley, ama sonra Harry'ye
döndü ve daha alçak bir sesle, daha hızla konuşmaya
devam etti. "Dinle, bana söz vermeni istiyorum -"
"- İyi bir çocuk olup şatoda kalacağım konusunda mı?"
diye sordu Harry, kederle."Tam öyle sayılmaz." Harry, Mr. Weasley'yi tanıdığından
beri hiç bu kadar ciddi görmemişti. "Harry, bana Black'i
aramayacağın konusunda yemin et."
Harry bakakaldı. "Ne?"
Gürültülü bir düdük sesi duyuldu. Demiryolu görevlileri
trenin yanında yürüyor, bütün kapıları çarparak
kapatıyorlardı.
Mr. Weasley, daha da hızlı konuşarak,
"Bana söz ver,
Harry" dedi,
"ne olursa olsun".
Harry şaşkınlıkla,
"Beni öldürmek istediğini bildiğim birini
niye arayayım?" diye sordu.
"Yemin et, ne duyarsan duy."
"Arthur, çabuk!" diye bağırdı Mrs. Weasley.
Tren duman salıyordu; hareket etmeye başlamıştı.
Harry kompartımanın kapısına koştu, Ron kapıyı açıp o
geçsin diye geriye çekildi. Pencereden sarktılar, tren bir
köşeyi dönüp onlar gözden kaybolana kadar Mr. ve Mrs.
Weasley'ye el salladılar.
Tren hızlanırken Harry, Ron ve Hermione'ye,
"Sizinle
özel olarak konuşmam gerek" dedi.
"Git bakalım, Ginny" dedi Ron.
Ginny, gücenmiş bir edayla,
"Aman ne güzel" dedi ve
azametle dışarı çıktı.
Harry, Ron ve Hermione koridorda yürümeye başladılar.
Boş bir kompartıman arıyorlardı, ama trenin en
sonundaki dışında hepsi doluydu.Bu kompartımanda sadece bir kişi vardı, pencerenin
yanında mışıl mışıl uyuyan bir adam. Harry, Ron ve
Hermione, eşikte kaldılar. Hogwarts Ekspresi genellikle
öğrencilere mahsustu, yemek arabasını iten cadı hariç,
bu trende daha önce hiç yetişkin görmemişlerdi.
Yabancı son derece pejmürde, birçok yeri yamalı bir
büyücü cüppesi giymişti. Hasta ve bitkin görünüyordu.
Hayli genç olsa da, açık kestane rengi saçları yer yer
kırlaşmıştı.
Pencereden en uzakta olan yerlere oturup kapıyı
çekerek kapatırlarken,
"Kim dersiniz?" dedi Ron
fısıltıyla.
Hermione hemen,
"Profesör R. J. Lupin" diye fısıldadı.
"Nereden biliyorsun?"
Hermione, adamın üstündeki bagaj rafını işaret ederek,
"Bavulunda yazıyor" dedi. Bagajda özenle düğümlenmiş
bol miktarda sicimin bir arada tuttuğu, küçük,
hırpalanmış bir bavul vardı. Bir köşesine yarısı
soyulmuş harflerle "Profesör R. J. Lupin" adı
yapıştırılmıştı.
Ron, profesörün solgun profiline bakıp kaşlarını çatarak,
"Ne dersi okutuyor acaba?" dedi.
"Orası belli" diye fısıldadı Hermione. "Bir tek boş ders
var, değil mi? Karanlık Sanatlara Karşı Savunma."
Harry, Ron ve Hermione'nin daha önce iki tane Karanlık
Sanatlara Karşı Savunma hocaları olmuştu, ikisi de
ancak birer yıl dayanabilmişti. İşin tekinsiz olduğuna
ilişkin söylentiler vardı."Eh, umarım üstesinden gelir" dedi Ron kuşkuyla.
"Sanki sağlam bir nazar değse işi bitecekmiş gibi bir hali
var, değil mi? Neyse..." Harry'ye döndü,
"sen bize ne
anlatacaktın?"
Harry onlara Mr. ve Mrs. Weasley'nin tartışmasını ve az
önce Mr. Weasley'nin ona uyarıda bulunduğunu anlattı.
Sözlerini bitirdiği zaman Ron yıldırım çarpmış gibi
görünüyordu, Hermione ise ellerini ağzına kapatmıştı.
Sonunda onları indirip,
"Sirius Black seni bulmak için mi
kaçmış?" diye sordu. "Ah, Harry... çok, çok dikkatli
olman gerek. Bela arama, Harry..."
Sinirlenen Harry,
"Ben bela aramıyorum" dedi. "Bela
genellikle beni buluyor."
Ron titreyerek,
"Harry o kadar aptal mı ki, onu öldürmek
isteyen bir kaçığın ardına düşsün?" dedi.
İkisi de haberden Harry'nin beklediğinden daha fazla
etkilenmişlerdi. Ron da, Hermione de Black'ten onun
korktuğundan daha fazla korkuyordu.
Ron sıkıntıyla,
"Azkaban'dan nasıl çıktığını kimse
bilmiyor" dedi. "Daha önce kimse bunu başaramamıştı.
Üstelik de en yüksek güvenlik önlemleriyle korunan bir
tutsaktı."
Hermione içtenlikle,
"Ama onu yakalarlar, değil mi?" diye
sordu. "Yani bütün Muggle'lar da onu arıyor..."
Ron birden,
"O ses de ne?" dedi.
Bir yerlerden hafif, teneke gibi bir düdük sesi
duyuluyordu. Kompartımanı gözleriyle taradılar."Senin sandığından geliyor, Harry" dedi Ron, ayağa
kalkıp bagaj rafına uzandı. Biraz sonra Cep
Sinsioskopu'nu Harry'nin cüppelerinin arasından çekip
almıştı. Alet Ron'un avucunda hızla dönüyor ve pırıl pırıl
ışık saçıyordu.
Hermione daha iyi görmek için ayağa kalktı, ilgiyle,
"O
bir Sinsioskop mu?" dedi.
"Evet... Ha, bak, çok ucuz" dedi Ron. "Onu Harry'ye
yollamak için Errol'ın bacağına bağlarken çıldırdı sanki."
Hermione kurnazca,
"O sırada güvenilmez bir şey
yapıyor muydun?" diye sordu.
"Hayır! Şey... Errol'ı kullanmamam gerekiyordu.
Biliyorsun, uzun yolculukları kaldıracak halde
sayılmaz... İyi ama, Harry'ye hediyesini başka nasıl
yollayacaktım?"
Sinsioskop tiz ıslıklar çalarken, Harry,
"Yeniden sandığa
koy" diye akıl verdi. "Yoksa onu uyandıracak."
Başıyla Profesör Lupin'i işaret etti. Ron, Sinsioskop'u
Vernon Enişte'nin pek korkunç bir çift çorabının içine
sakladı, böylece sesini de kesmiş oldu. Sonra da sandık
kapağını üzerine kapadı.
Yerine oturarak,
"Hogsmeade'de kontrol ettirebiliriz"
dedi. "Dervish ve Banges'de böyle şeyler satıyorlar,
sihirli aletler falan, Fred'le George söylemişti."
Hermione merakla,
"Hogsmeade hakkında fazladan bir
şeyler biliyor musun?" diye sordu. "İngiltere'deki tek
Muggle'sız yerleşim alanı olduğunu okumuştum.""Evet, öyle sanırım,
" dedi Ron düşünmeden. "Ama
gitmek istememin nedeni o değil. Ben sadece
Balyumruk'a girmek istiyorum!"
"O da ne?" diye sordu Hermione.
Ron'un yüzüne hülyalı bir ifade geldi. "Orası, her şeyin
bulunduğu bir şekerci dükkânı... Biber Şeytancıklar
ağzından duman çıkarmana yol açıyorlar ve çilek
dondurması ile top top kremadan yapılmış kocaman
şişman Şokotoplar. Sınıfta emerken, az sonra ne
yazacağını düşünüyormuş gibi görünmeni sağlayan
gerçekten kusursuz şeker tüy kalemler."
Hermione azimle ısrar etti. "Ama Hogsmeade çok ilginç
bir yer, değil mi? Tarihi Büyücülük Mekânları'nda, hanın
1612 cincüce ayaklanmasının karargâhı olduğu yazılı,
Bağıran Baraka da İngiltere'deki en perili binaymış."
"- ve onları emerken seni yerden birkaç santim
yükselten koca koca şerbet topları" dedi Ron. Besbelli,
Hermione'nin ağzından çıkan tek kelimeyi bile
dinlememişti.
Hermione dönüp Harry'ye baktı.
"Okuldan biraz uzaklaşıp Hogsmeade'de keşfe çıkmak
hoş olmaz mı?"
"Sanırım olur,
" dedi Harry kasvetle. "Siz öğrenince bana
söylersiniz."
"Ne demek istiyorsun?" dedi Ron.
"Ben gidemem. Dursley'ler izin belgemi imzalamadı,
Fudge da olmaz dedi."
Ron dehşete kapılmıştı."Gelmene izin yok mu? Ama -olmaz ki- McGonagall ya
da başka biri sana izin verir."
Harry sahte sahte güldü. Gryffindor Binası'nın Başkanı
olan Profesör McGonagall çok sert biriydi.
"- ya da Fred'le George'a sorarız, onlar şatonun dışına
çıkan bütün gizli geçitleri bilirler."
"Ron!" dedi Hermione sertçe. "Black henüz
yakalanmamışken bence Harry okuldan kaçmamalı."
Harry acı acı,
"Evet, herhalde McGonagall da ondan izin
istediğimde böyle diyecek" dedi.
"Ama biz yanında olursak" dedi Ron, Hermione'ye
şevkle,
"Black cesaret edemez."
Hermione,
"Aman Ron, saçmalama" diye cevabı
yapıştırdı. "Black sokağın orta yerinde bir sürü insanı
öldürmüş biri, sırf biz ordayız diye Harry'ye saldırmaktan
çekinir mi sanıyorsun?"
Konuşurken bir yandan da Crookshanks'in sepetinin
bağlarıyla oynuyordu.
"Çıkarma o şeyi dışarı!" dedi Ron, ama çok geç kalmıştı.
Crookshanks sepetten kuş gibi sıçradı, gerindi, esnedi
ve Ron'un dizlerine atladı. Ron'un cebindeki yumru
titredi, o da Crookshanks'i öfkeyle itti.
"Bırak şunu!"
"Ron, yapma!" dedi Hermione öfkeyle.
Ron tam cevap verecekti ki, Profesör Lupin kımıldandı.
Yürekleri kalkarak ona baktılar, ama Lupin başını öbür
yana çevirip, ağzı biraz açık uyumaya devam etti.Hogwarts Ekspresi kararlı bir şekilde kuzeye doğru
yoluna devam ediyordu, pencerenin dışındaki manzara
gitgide daha vahşi ve karanlık bir hal alırken, tepedeki
bulutlar da kalınlaşmıştı, insanlar kompartıman
kapısının önünde ileri geri koşturuyorlardı. Crookshanks
şimdi boş bir koltuğa oturmuştu, ezik yüzü Ron'a
dönüktü, sarı gözleri ise Ron'un üst cebindeydi.
Saat birde yemek arabasını süren tombul cadı
kompartıman kapısına geldi.
Ron, başıyla Profesör Lupin'i işaret ederek kararsızlık
içinde,
"Acaba onu uyandırsak mı?" dedi. "Biraz yemek
yese iyi olacakmış gibi görünüyor."
Hermione ihtiyatla Profesör Lupin'e yaklaştı.
"Şey - Profesör?" dedi. "Özür dilerim - Profesör?"
Lupin yerinden kımıldamadı.
Cadı, Harry'ye üst üste dizilmiş koca bir kazan pastası
yığını uzatırken,
"Üzülme canım" dedi. "Uyanınca karnı
acıkmış olursa, ben önde kondüktörün yanında
olacağım."
Cadı kompartımanın kapısını çekip kapatırken, Ron
yavaşça,
"Gerçekten uyuyor sanırım, ha?" dedi. "Yani,
ölmemiştir, değil mi?"
"Hayır, hayır, nefes alıyor" diye fısıldadı Hermione, bir
yandan da Harry'nin ona uzattığı kazan pastasını
alıyordu.
Belki arkadaşlığı iyi sayılmazdı, ama Profesör Lupin'in
kompartımanlarında olması işe de yaradı. Öğleden
sonra bir ara, tam yağmur yağmaya başlayarakpencerenin dışında yuvarlanıp giden tepeleri
flulaştırmışken, koridorda yeniden ayak sesleri duydular.
En sevmedikleri üç kişi kapıda belirdi: Draco Malfoy ve
iki yanında iki yardakçısı, Vincent Crabbe ve Gregory
Goyle.
Draco Malfoy'la Harry, Hogwarts'a yaptıkları ilk tren
yolculuğundan beri birbirine düşmandı. Solgun, sivri
yüzünde hep alaycı bir gülüş bulunan Malfoy, Slytherin
Binası'ndaydı; Slytherin Quidditch Takımı'nda arayıcı
pozisyonunda oynuyordu, yani Harry'nin Gryffindor
takımındaki pozisyonu. Crabbe ve Goyle sanki
Malfoy'un emirlerini yerine getirmek için doğmuşlardı.
İkisi de enine gelişmiş ve kaslıydılar. Saçı kaşlarına
kadar inen ve çok kalın bir boynu olan Crabbe daha
uzun boyluydu. Goyle'un kısa, kabarık saçları ve uzun,
goril kolları vardı.
Malfoy her zamanki tembel konuşmasıyla kompartıman
kapısını açarak,
"Bak hele, kimler var burda" dedi.
"Potur'la Vızır."
Crabbe ve Goyle ifrit gibi kıkırdadılar.
"Babanın bu yaz sonunda biraz altın edindiğini duydum,
Weasley" dedi Malfoy. "Annen şoktan öldü mü?"
Ron yerinden öyle bir fırladı ki, Crookshanks'in sepetine
çarpıp yere düşürdü. Profesör Lupin horladı.
"O da kim?" dedi Malfoy. Lupin'i fark edince
otomatikman bir adım geri çekilmişti.
Ron'u tutmak gerekirse diye her ihtimale karşı ayağa
kalkmış olan Harry,
"Yeni hoca" dedi. "Ne diyordun,
Malfoy?"Malfoy'un soluk gözleri kısıldı; bir öğretmenin burnunun
dibinde kavga çıkaracak kadar budala değildi.
Crabbe ile Goyle'a küskün küskün,
"Gelin hadi" diye
mırıldandı, yok oldular.
Harry ve Ron yeniden oturdu, Ron yumruklarına masaj
yapıyordu.
Kızgın kızgın,
"Bu yıl Malfoy'un saçmalıklarını
dinleyecek değilim" dedi. "Doğru söylüyorum. Eğer
ailem hakkında bir şaka daha yapacak olursa, kafasını
yakaladığım gibi -"
Ron eliyle havada vahşi bir hareket yaptı.
Hermione tıslar gibi,
"Ron" dedi, bir yandan da Profesör
Lupin'i gösteriyordu,
"dikkatli ol..."
Ama Profesör Lupin hâlâ mışıl mışıl uyuyordu.
Tren daha da kuzeye doğru yoluna devam ederken
yağmur şiddetlendi. Pencereler şimdi yekpare, ışıltılı bir
griye dönüşmüştü. Bütün koridorlardaki ve bagaj
raflarının üstündeki fenerler yanana kadar gittikçe
koyulaşmayı sürdüren bir gri. Tren tıngırdadı,
zangırdadı, kükredi, ama Profesör Lupin hâlâ uyuyordu.
Artık tamamen kararmış pencereden bakmak için onun
yanından öne eğilen Ron,
"Neredeyse varmış olmalıyız"
dedi.
Kelimeler ağzından henüz çıkmıştı ki, tren yavaşlamaya
başladı.
"Harika,
" dedi Ron, ayağa kalkıp Profesör Lupin'in
yanından ihtiyatla yürüyerek dışarıya bakmayaçalışırken. "Açlıktan ölüyorum, şölene gitmek
istiyorum..."
Hermione saatine bakarak,
"Varmış olamayız" dedi.
"Öyleyse niye duruyoruz?"
Tren gittikçe yavaşlıyordu. Pistonların sesi kesilince,
rüzgâr ve yağmur camları daha da büyük bir gürültüyle
dövmeye koyuldu.
Kapıya en yakın olan Harry, koridora bakmak için ayağa
kalktı. Vagon boyunca, kafalar merakla
kompartımanlardan dışarı uzanıyordu.
Tren bir sarsıntıyla durdu, uzaktan gelen patırtılar ve
gümbürtülerden, bagajların raflardan düştüğünü
anladılar. Sonra hiçbir uyarı olmaksızın ışıklar söndü,
zifiri karanlığa gömüldüler.
Ron'un sesi, Harry'nin arkasından,
"Neler oluyor?" dedi.
"Ayy!" diye soludu Hermione. "Ron, o benim ayağım!"
Harry el yordamıyla yerine döndü.
"Sence tren arıza mı yaptı?"
"Bilmem..."
Bir gıcırtı duyuldu, Harry, pencerenin birazını silip dışarı
bakan Ron'un karanlık siluetini hayal meyal seçti.
"Dışarıda bir hareket var" dedi Ron. "Sanırım birileri
trene biniyor..."
Kompartımanın kapısı aniden açıldı ve birisi Harry'nin
bacaklarının üstüne çıkıp canını acıttı.
"Pardon! Neler oluyor, biliyor musunuz? Ayy! Pardon -""Merhaba, Neville" dedi Harry, karanlıkta el yordamıyla
aranıp Neville'i pelerininden çekerek.
"Harry? Sen misin? Neler oluyor?"
"Hiçbir fikrim yok! Otursana."
Gürültülü bir tıslama ve acı bir ciyaklama sesi yükseldi.
Neville, Crookshanks'in üstüne oturmaya kalkmıştı.
Hermione'nin sesi duyuldu: "Gidip kondüktöre neler
oluyor diye soracağım." Harry onun yanından geçtiğini
ve kapının kayarak yeniden açıldığını hissetti, sonra bir
gümbürtü duyuldu, birileri acıyla viyakladı.
"O da kim?"
"Kim o?"
"Ginny?"
"Hermione?"
"Ne yapıyorsun?"
"Ron'u arıyordum."
"Gel de otur."
"Buraya değil!" dedi Harry çabucak. "Burda ben varım!"
"Ayy!" dedi Neville.
"Susun!" dedi boğuk bir ses birden.
Anlaşılan Profesör Lupin nihayet uyanmıştı. Harry onun
köşesinde hareket ettiğini duyuyordu. Hiçbiri
konuşmadı.
Yumuşak bir çıtırtının ardından titreşen bir ışık
kompartımanı doldurdu. Profesör Lupin elinde bir avuç
alev tutuyor gibiydi. Bu alevler yorgun gri yüzünüaydınlatıyordu, ama gözlerinde tetikte ve uyanık bir
bakış vardı.
Aynı boğuk sesle,
"Olduğunuz yerde kalın" dedi, avuç
dolusu ateşini önünde tutarak yavaşça ayağa kalktı.
Ama kapı, daha Lupin ona ulaşamadan ağır ağır açıldı.
Kapıda, Lupin' in elindeki titreşen alevlerle aydınlanmış
olarak, boyu tavana kadar varan pelerinli bir şekil
duruyordu. Yüzü kukuletasının altına tamamen
gizlenmişti. Harry'nin gözleri aşağı doğru kaydı ve
gördüğü şey midesinin kasılmasına yol açtı. Pelerinden
dışarı bir el çıkıyordu. Bu, ıslak ıslak parıldayan, grimsi,
yapış yapış görünen, lekeli bir eldi. Suda çürümüş ölü
bir şey gibi...
Ne var ki, görünmesi bir saniye bile sürmedi. Pelerinin
altındaki yaratık Harry'nin bakışını hissetmiş gibi, el
hemen siyah kumaşın katları arasına çekildi.
Sonra da kukuletanın altındaki şey, her neyse, uzun
uzun, ağır ağır, hırıltıyla nefes aldı. Sanki çevresinden
havadan da fazla bir şey emmek istiyor gibiydi.
Üzerlerine yoğun bir soğuk çöktü. Harry göğsünde
soluğunun sıkışıp kaldığını hissetti. Soğuk, derisinden
de daha derinlere indi. Göğsünün içindeydi, kalbinin
içinde...
Harry'nin gözleri devrildi. Göremiyordu. Soğukta
boğuluyordu. Kulaklarında su sesi gibi bir çağıldama
vardı. Aşağı çekiliyordu, kükreme gittikçe artıyordu...
Ve sonra uzaklardan feryatlar duydu, korkunç, korkmuş,
yalvaran feryatlar. Bağıran her kimse, Harry ona yardımetmek istiyordu. Kollarını oynatmaya çalıştı, ama
oynatamadı... Kalın, beyaz bir sis çevresinde, içinde
anafor gibi dönüyordu.
"Harry! Harry! İyi misin?"
Biri yüzünü tokatlıyordu.
"N-ne?"
Harry gözlerini açtı. Üstünde fenerler vardı, yer
sarsılıyordu. Hogwarts Ekspresi yeniden yola koyulmuş,
ışıklar yanmıştı. Oturduğu yerden döşemeye kaymıştı
anlaşılan. Ron ve Hermione yanında yere diz
çökmüşlerdi, tepelerinde onu gözleyen Neville'le
Profesör Lupin'i görebiliyordu. Harry kendini çok hasta
hissetti. Gözlüğünü iterek yerine oturtmak için elini
yüzüne götürünce de, yüzünün soğuk soğuk terlediğini
fark etti.
Ron ve Hermione onu kaldırıp yerine oturttular.
Ron kaygıyla,
"İyi misin?" diye sordu.
"Evet" dedi Harry, çabucak kapıya doğru baktı.
Kukuletalı yaratık yok olmuştu. "Ne oldu? O - o şey
nerde? Kim bağırdı?"
"Kimse bağırmadı" dedi Ron, daha da kaygılı.
Harry ışıl ışıl kompartımana baktı. Ginny ve Neville, her
ikisi de bembeyaz halde ona baktılar.
"Ama feryatlar duydum."
Bir çat sesi, hepsinin yerinden fırlamasına yol açtı.
Profesör Lupin muazzam büyüklükte bir çikolatayı
parçalara ayırıyordu."Al" dedi Harry'ye, ona özellikle büyük bir parça
uzatarak. "Ye. Faydası olur."
Harry çikolatayı aldı, ama yemedi.
"O şey neydi?" diye sordu Lupin'e.
"Bir Ruh Emici" dedi Lupin, şimdi diğerlerine de çikolata
veriyordu. "Azkaban'ın Ruh Emicileri'nden biriydi."
Herkes ona bakakaldı. Profesör Lupin boş çikolata
kâğıdını buruşturup cebine soktu.
"Ye" diye tekrarladı. "Faydası olur. Benim kondüktörle
konuşmam gerek, kusura bakmayın..."
Harry'nin yanından geçti, koridorda gözden kayboldu.
"İyi olduğundan emin misin, Harry?" diye sordu
Hermione, ona endişeyle bakarak.
"Anlamıyorum... ne oldu?" dedi Harry, yüzündeki teri
biraz daha sildi.
"Eh - o şey - Ruh Emici - oracıkta durdu ve etrafa baktı
(yani herhalde, yüzünü göremedim) - ve sen - sen -"
Hâlâ korkmuş görünen Ron,
"Kriz falan geçiriyorsun
sandım" dedi. "Sanki kaskatı oldun, yere düştün ve
titreyip kasılmaya başladın."
"Ve Profesör Lupin üzerinden geçti, Ruh Emici'ye doğru
yürüdü, asasını çekti" dedi Hermione. "Ve dedi ki
'Hiçbirimiz pelerinlerimizin altında Sirius Black'i
saklamıyoruz. Git buradan.” Ama Ruh Emici yerinden
kıpırdamadı bile. Lupin bir şeyler mırıldandı, asasının
ucundan gümüşümsü bir şey ona doğru fişkırdı, o da
döndü ve sanki kayarak uzaklaştı..."Neville, her zamankinden daha tiz bir sesle,
"Korkunçtu"
dedi. "O girince içerisi nasıl soğudu, hissettiniz mi?"
"Kendimi garip hissettim" dedi Ron, rahatsız rahatsız
omuzlarını oynattı. "Sanki bir daha hiç
neşelenemeyecekmişim gibi..."
Köşesine büzülmüş ve neredeyse Harry kadar kötü
görünen Ginny, usulca hıçkırdı. Hermione yanına gidip
onu teselli etmek istercesine kolunu omzuna doladı.
Harry kendini garip hissederek,
"Ama hiçbiriniz
yerinizden aşağı düşmediniz mi?"
"Hayır" dedi Ron, yeniden endişeyle Harry'ye baktı.
"Ama Ginny deliler gibi titriyordu..."
Harry anlamıyordu. Kendini zayıf ve titrek hissediyordu,
sanki ağır bir grip geçirmiş gibi. Yavaş yavaş utanmaya
da başlıyordu. Neden başkaları değil de bir tek o
darmadağın olmuştu?
Profesör Lupin geri dönmüştü. İçeri girerken durakladı,
onlara baktı ve cılız bir tebessümle,
"Yani, o çikolataları
zehirlemedim..." dedi.
Harry bir parça ısırdı ve hayretle, sıcaklığın el ve ayak
parmaklarının uçlarına kadar yayıldığını hissetti.
Profesör Lupin,
"On dakika içinde Hogwarts'ta
olacağız,
" dedi. "İyi misin, Harry?"
Harry, Profesör Lupin'e adını nereden bildiğini sormadı.
"İyiyim,
" diye mırıldandı, utançla.
Yolculuğun geri kalanında pek konuşmadılar. Sonunda
tren Hogsmeade İstasyonu'nda durdu, herkes inmek içinitişip kakışmaya başladı. Baykuşlar öttü, kediler
miyavladı, Neville'in kurbağası şapkasının altında
gürültüyle vırakladı. Minik peron buz gibiydi, yağmur
buzlu tabakalar halinde yağıyordu.
Aşina bir ses,
"Birinci sınıflar burdan!" dedi. Harry, Ron
ve Hermione dönünce Hagrid'in devasa siluetini
peronun öbür yanında gördüler. Çok korkmuş görünen
birinci sınıfları göldeki geleneksel yolculuklarına
çağırıyordu.
"İyi misiniz, siz üçünüz?" diye kalabalığın başları
üzerinden haykırdı. Ona el salladılar, ama konuşma
fırsatı bulamadılar, çünkü çevrelerindeki insan yığını
onları peron boyunca öbür yana sürüklüyordu. Harry,
Ron ve Hermione, inişli çıkışlı bir balçık yola çıkan diğer
öğrencileri izlediler. Orada birinci sınıflar dışındaki
öğrencileri en azından yüz posta arabası bekliyordu.
Harry'nin tahminine göre her biri görünmez birer at
tarafından çekiliyordu, çünkü içeri girip kapıyı kapatınca
araba kendiliğinden yola koyuluyor, kâh sarsılıyor, kâh
yalpalıyordu.
Araba hafiften hafife humus ve saman kokuyordu. Harry
çikolatayı yediğinden beri kendini daha iyi hissediyordu,
ama hâlâ zayıftı. Ron ve Hermione, sanki yeniden
yığılmasından korkuyorlarmış gibi, yan yan ona
bakıyorlardı.
Araba, tepesinde kanatlı yaban domuzları bulunan taş
sütunların arasındaki bir çift muhteşem dövme demir
kapıya doğru yuvarlana yuvarlana giderken, Harry
kapının iki yanında nöbet tutan heykel gibi, kukuletalı iki
Ruh Emici daha gördü. Bir soğuk hastalık dalgası onuyeniden içine almakla tehdit etti; Harry, yamru yumru
koltuğunda arkaya yaslanıp, kapılardan geçene kadar
gözlerini yumdu. Araba, şatoya çıkan, uzun, eğimli
yolda hızlandı. Hermione minik pencerelerden birinden
dışarı sarkmış, çok sayıdaki taretin ve kulenin
yaklaşmasını seyrediyordu. Sonunda araba sallanarak
durdu ve Hermione ile Ron indi.
Harry de aşağı inerken, tembel ama keyifli bir ses
kulağına çarptı.
"Bayıldın ha, Potter? Longbottom doğru mu söylüyor?
Sahiden bayıldın mı?"
Malfoy, Hermione'ye bir dirsek atıp geçerek şatoya
çıkan taş merdivenlerde Harry'nin yolunu kesti. Yüzü
neşeliydi, soluk gözleri melun melun parlıyordu.
Dişleri sıkılmış Ron,
"Çek git, Malfoy" dedi.
Malfoy yüksek sesle,
"Sen de bayıldın mı, Weasley? O
korkunç ihtiyar Ruh Emici senin de ödünü patlattı mı
yoksa?" dedi.
Sakin bir ses,
"Bir sorun mu var?" dedi. Profesör Lupin o
anda bir sonraki arabadan çıkmıştı.
Malfoy, Profesör Lupin'e küstah bir bakış attı. Bu, onun
cüppesindeki yamaları ve eski püskü bavulunu da
kapsayan bir bakıştı. Sesinde minicik bir alay imasıyla,
"Ah, hayır -şey- Profesör" dedi. Sonra da Crabbe ve
Goyle'a pis pis sırıttı, önlerine düşüp merdivenlerden
şatoya çıktı.
Hermione acele etsin diye Ron'un sırtını dürttü, üçü
merdivenlerde kaynaşan kalabalığa katıldı. Devasameşe ön kapılardan geçip mağara gibi Giriş Salonu'na
girdiler. Salon alev alev meşalelerle aydınlatılmıştı ve
üst katlara giden görkemli mermer bir merdiveni
barındırıyordu.
Büyük Salon'un kapısı sağ tarafta açıktı. Harry
kalabalığı oraya doğru izledi, ama daha gecenin
karanlık ve bulutlu göğünü yansıtan sihirli tavana doğru
dürüst bir göz atmadan, bir ses,
"Potter! Granger!" diye
seslendi. "İkinizi de görmek istiyorum!"
Harry ve Hermione şaşkınlıkla döndüler. Biçim
Değiştirme hocaları ve Gryffindor Binası'nın Başkanı
Profesör McGonagall, kalabalığın başları üzerinden
sesleniyordu. Saçlarını sımsıkı arkada toplayan sert
görünüşlü bir cadıydı. Keskin gözleri, kare biçiminde
gözlükle çerçevelenmişti. Harry, içinde kötü bir şey
olacağı hissiyle, itişe kakışa zorlukla onun yanına vardı.
Profesör McGonagall, içinde hep yanlış bir şey yaptığı
duygusunu uyandırırdı.
Profesör,
"Öyle kaygılı görünmenize gerek yok - sadece
odamda bir şeyler söyleyeceğim" dedi onlara. "Hadi
işine, Weasley."
Profesör McGonagall, Harry ile Hermione'yi gevezelik
eden kalabalıktan uzaklaştırırken, Ron bakakaldı. Harry
ve Hermione, Giriş Salonu, mermer merdiven ve bir
koridor boyunca profesöre eşlik ettiler.
Kocaman, hoş geldin diyen bir ateşin yandığı küçük
odasına geldiklerinde, Profesör McGonagall eliyle
onlara oturmalarını işaret etti. Kendisi de masasının
başına geçerek hemen,
"Profesör Lupin önden birbaykuş yollayarak trende hastalandığını söyledi, Potter"
dedi.
Daha Harry cevap veremeden kapı hafifçe vuruldu ve
revir görevlisi Madam Pomfrey paldır küldür içeri girdi.
Harry yüzünün kızardığını hissetti. Bayılması yeterdi
zaten, ya da her ne yaptıysa... Herkesin böyle gürültü
koparmasına gerek yoktu.
"İyiyim,
" dedi,
"bir şeye ihtiyacım yok -"
"Ah, sensin, öyle mi?" dedi Madam Pomfrey.
Harry'nin dediklerine aldırmayarak ona yakından
bakmak için eğildi. "Sanırım yine tehlikeli bir şeyler
yaptın."
"Bir Ruh Emici'ydi, Poppy" dedi Profesör McGonagall.
Birbirlerine karanlık bir bakış attılar ve Madam Pomfrey
hoşnutsuzluk içinde "cık cık" dedi.
"Bir okula Ruh Emiciler'i yerleştirmek" diye mırıldandı,
Harry'nin saçını geriye itip alnına elini koyarak. "İlk
bayılan o olmayacak. Evet, alnı yapış yapış olmuş.
Dehşet verici şeylerdir onlar ve zaten narin olan insanlar
üzerindeki etkileri -"
Harry kızgın kızgın,
"Ben narin değilim!" dedi.
O anda nabzına bakmakta olan Madam Pomfrey dalgın
dalgın,
"Elbette değilsin" dedi.
Profesör McGonagall çabucak,
"Neye ihtiyacı var?" diye
sordu. "Yatak istirahatı mı? Belki de geceyi hastane
kanadında geçirmeli, ne dersin?""Ben iyiyim!" dedi Harry, yerinden sıçrayarak. Revire
giderse Draco Malfoy'un neler söyleyeceği düşüncesi,
işkenceden farksızdı.
Şimdi Harry'nin gözlerinin içine bakmaya çalışan
Madam Pomfrey,
"Eh, hiç değilse biraz çikolata yemeli"
dedi.
"Yedim zaten" dedi Harry. "Profesör Lupin bana çikolata
verdi. Hepimize verdi."
Madam Pomfrey, onayladığını belli eden bir edayla,
"Verdi, öyle mi?" dedi. "Demek ki sonunda neyin neye
deva olduğunu bilen bir Karanlık Sanatlara Karşı
Savunma hocamız olmuş."
Profesör McGonagall, sert bir sesle,
"Kendini iyi
hissettiğinden emin misin, Potter?" dedi.
"Evet."
"Peki öyleyse. Ben Miss Granger'la ders programı
üzerinde kısa bir konuşma yaparken dışarıda bekler
misin lütfen? Sonra da birlikte şölene ineriz."
Harry, kendi kendine mırıldanarak hastane kanadına
yönelen Madam Pomfrey'le birlikte koridora çıktı. Birkaç
dakika beklemesi gerekti, sonra bir şeye pek sevinmiş
görünen Hermione, arkasında Profesör McGonagall ile
kapıda göründü ve üçü mermer merdivenden aşağı,
Büyük Salon'a indi.
Salon, bir sivri uçlu siyah büyücü şapkaları denizinden
farksızdı. Uzun bina masalarının hepsine, ortada
masaların üstünde uçuşan binlerce mumun ışığında
yüzleri parlayan öğrenciler dizilmişti. Bir tutam beyazsaçlı, minicik bir büyücü olan Profesör Flitwick eski bir
şapkayla üç bacaklı bir tabureyi salonun dışına
taşıyordu.
Hermione yavaşça,
"Ah" dedi,
"Seçme'yi kaçırdık."
Hogwarts'ın yeni öğrencileri binalarına Seçmen
Şapka'yı başlarına takarak seçilirdi, şapka onların en
uygun olduğu binayı (Gryffindor, Ravenclaw, Hufflepuff
ya da Slytherin) bağırarak duyururdu. Profesör
McGonagall uzun adımlarla öğretmenler masasındaki
boş iskemlesine doğru yürüdü. Harry ile Hermione ise
olabildiğince sessiz adımlarla ters yöne, Gryffindor
masasına gittiler. Salonun arkasından geçerlerken
insanlar dönüp onlara baktı, bir kaç tanesi de
parmağıyla Harry'yi gösterdi. Yoksa Ruh Emici'nin
önünde yere yığılmasının hikâyesi bu kadar çabuk mu
duyulmuştu?
Harry ve Hermione, onlara yer ayırmış olan Ron'un iki
yanına oturdular.
Ron,
"Neymiş mesele?" diye mırıldandı Harry'ye.
Harry fısıldayarak açıklamaya koyuldu ama, tam o
sırada müdür ayağa kalkıp konuşmaya başlayınca,
lafını yarıda kesti.
Profesör Dumbledore çok yaşlı olmasına rağmen
insanda hep büyük enerjiye sahipmiş izlenimi
uyandırırdı. Çok uzun gümüşi renkte saçları ve sakalı,
dar çerçeveli gözlüğü ve son derece kemerli bir burnu
vardı. Genellikle çağının en büyük büyücüsü olarak
tanımlanırdı, ama Harry'nin ona saygı duymasının
nedeni bu değildi. Albus Dumbledore'a güvenmedenedemezdiniz ve Harry onun öğrencilere gülümseyişini
izlerken, Ruh Emici tren kompartımanına girdiğinden
beri kendini ilk kez gerçekten sakin hissetti.
Mum ışığı sakalının üstünde ışıldayan Dumbledore,
“Hoş geldiniz!"
dedi.
"Hogwarts'ta bir başka yıla hoş geldiniz! Size
söyleyecek birkaç şeyim var ve içlerinden
birisi çok ciddi. Mükemmel şölenimiz kafanızı
karıştırmadan en iyisi onu aradan çıkarmak
herhalde..."
Dumbledore boğazını temizleyerek devam etti:
"Hepinizin Hogwarts Ekspresi'ndeki
aramalardan sonra farkına varmış olacağı
gibi, okulumuz şu anda Sihir Bakanlığı'nın bir
işi için burada bulunan bir takım Azkaban Ruh
Emicileri'ne ev sahipliği ediyor."
O duraklayınca Harry de, Mr. Weasley'nin söylediklerini
hatırladı: Dumbledore, Ruh Emiciler'in okulu
korumasından memnun değildi.
Dumbledore,"Arazinin bütün girişlerine mevzilendiler"
diye devam etti,
"ve bizimle birlikte oldukları sürece, kimsenin
okuldan izinsiz ayrılmaya kalkışmaması
gerektiğini açıklığa kavuşturmak zorundayım.
Ruh Emiciler numaralara, kılık değiştirmeye
kanmaz - hatta görünmezlik pelerinlerine
bile."
diye yumuşak başlı bir edayla ekledi. Harry ve Ron
birbirlerine baktı.
"Rica ya da mazereti anlamak bir Ruh
Emici'nin doğasında yoktur. Bunun için her
birinizi uyarıyorum, size zarar vermeleri için
neden yaratmayın, Ruh Emiciler söz konusu
olunca hiçbir öğrencinin kural dışı
davranmaması için sınıf başkanlarına ve kız ve
erkeklerin iki yeni öğrenci başına
güveniyorum."
Harry'nin birkaç iskemle ötesinde oturan Percy yine
göğsünü şişirdi ve hayranlık beklentisiyle etrafa baktı.
Dumbledore yeniden durakladı, büyük bir ciddiyetle
salonu süzdü. Yerinden kıpırdayan ya da ses çıkaran
olmadı."Mutlu olay ise"
dedi,
"bu yıl aramıza katılan iki yeni öğretmene hoş
geldin dememiz.
Önce, Karanlık Sanatlara Karşı Savunma
öğretmenliği görevini almayı kabul etme
lütfunda bulunan Profesör Lupin."
Dağınık, coşkudan hayli uzak alkışlar duyuldu. Sadece
trende Profesör Lupin'le aynı kompartımanda olanlar
şiddetle alkışladı, Harry dahil. Profesör Lupin, en iyi
cüppelerini giymiş olan diğer öğretmenlerin yanında
daha da pejmürde duruyordu.
Ron,
"Snape'e bak,
" diye fısıldadı Harry'nin kulağına.
İksir hocası Profesör Snape, öğretmen masasının öbür
ucundan Profesör Lupin'e bakıyordu. Herkes Snape'in
Karanlık Sanatlara Karşı Savunma hocalığını ne kadar
istediğini bilirdi, ama Snape'ten nefret eden Harry bile
onun ince, sarımsı renkteki yüzünü çarpıtan ifadeye
hayret etti. Öfkenin de ötesindeydi: nefretti. Harry bu
ifadeyi çok iyi biliyordu. Snape, gözleri ne vakit Harry'ye
ilişse hep bu ifadeyi takınırdı.
"İkinci yeni hocamıza gelince"diye devam etti Dumbledore, Profesör Lupin için tutulan
isteksiz alkış sona ererken,
"Sihirli Yaratıkların Bakımı hocamız Profesör
Kettleburn'ün geçen yıl sonunda geri kalan
uzuvlarının keyfini daha uzun süre
çıkarabilmek için emekliye ayrıldığını
söylemekten üzüntü duyuyorum. Öte yandan,
onun yerini dolduracak şahsın Rubeus Hagrid
olması beni sevindiriyor. Hagrid, bekçilik
görevlerine ek olarak bu öğretmenlik işini de
yapmayı kabul etti."
Harry, Ron ve Hermione, nutku tutulmuş halde
birbirlerine baktılar. Sonra da özellikle Gryffindor
masasından gök gürültüsü gibi yükselen alkışa
katıldılar. Harry, yüzü yakut kırmızısına dönüşmüş,
kocaman tebessümü kara sakalının arapsaçından
farksız yığını arkasında saklanmış halde, eğilerek
muazzam ellerine bakan Hagrid'i görmek için öne eğildi.
Ron, masayı yumruklayarak,
"Bilmeliydik!" diye kükredi.
"Başka kim bize ısıran bir kitap gönderirdi ki?"
Herkes durduktan sonra bile alkışlamaya devam eden
Harry, Ron ve Hermione, Profesör Dumbledore yeniden
konuşmaya başlarken Hagrid'in gözlerini masa örtüsüne
sildiğini gördüler.
"Eh, sanırım önemli şeyler bundan ibaret"dedi Dumbledore.
"Şölen başlasın!"
Önlerindeki altın tabaklar ve kadehler birden yiyecek ve
içeceklerle doldu. Aniden acayip acıkan Harry, elinin
uzanabildiği her şeyden tabağına doldurup yemeye
koyuldu.
Çok leziz bir şölendi; salon konuşmalarla, kahkahalarla
ve çatal bıçak şıngırtılarıyla dolmuştu. Ancak Harry, Ron
ve Hermione şölen bir an önce bitsin istiyorlardı ki,
Hagrid'le konuşabilsinler. Öğretmen olmanın onun için
ne büyük anlam taşıdığını biliyorlardı. Hagrid, tam bir
büyücü değildi. Öğrenciliğinin üçüncü yılında, işlemediği
bir suç yüzünden Hogwarts'tan atılmıştı. Geçen yıl onun
adını temize çıkaran, Harry, Ron ve Harmione olmuştu.
En sonunda, son balkabağı turtası lokmaları altın
tabaklarda eriyip bitince, Dumbledore yatağa gitme vakti
geldiğini bildirdi ve aradıkları fırsatı ele geçirdiler.
Öğretmenler masasına vardıklarında Hermione,
"Tebrikler, Hagrid!" dedi bir sevinç çığlığıyla.
"Hepsi siz üçünüz sayesinde" dedi Hagrid, başını
kaldırıp onlara bakarken parıldayan yüzünü peçetesine
silerek. "İnanamıyorum... büyük adam, Dumbledore...
Profesör Kettleburn yeter artık dedikten sonra dosdoğru
kulübeme geldi... hep istediğim şeydi..."
Duygularına yenilip yüzünü peçetesine gömdü, Profesör
McGonagall da onları kovaladı.Harry, Ron ve Hermione, mermer merdivenden yukarı
akın akın çıkan Gryffindor'lara katıldılar. Artık adamakıllı
yorulmuşlardı. Birkaç koridordan daha geçtiler, başka
merdivenlerden çıkıp durdular ve sonunda Gryffindor
Kulesi'nin gizli girişine geldiler. Pembe elbiseli şişman
bir hanımın kocaman portresi,
"Parola?" diye sordu.
"Geliyorum, geliyorum!" diye seslendi Percy kalabalığın
arkasından. "Yeni parola, Fortuna Major".
"Ah hayır,
" dedi Neville Longbottom hüzünle. Parolaları
hatırlamakta hep güçlük çekerdi.
Portre deliğinden ve Ortak Salon'dan geçen kızlarla
oğlanlar ayrılıp kendi yatakhane merdivenlerinden
çıktılar. Harry'nin döne döne yükselen merdiveni
çıkarken tek düşündüğü şey, buraya döndüğüne ne
kadar memnun olduğuydu. İçinde beş tane dört direkli
karyola bulunan, bildik, daire biçimindeki
yatakhanelerine vardılar ve etrafa bakan Harry, sonunda
evinde olduğunu hissetti.ALTINCI BÖLÜM:
PENÇELER VE ÇAY
YAPRAKLARI
Ertesi gün Harry, Ron ve Hermione Büyük Salon'a
kahvaltı etmeye indiklerinde, ilk gördükleri şey Draco
Malfoy oldu. Kalabalık bir Slytherin grubunu komik bir
öyküyle eğlendiriyordu. Malfoy, tam onlar yanından
geçerlerken gülünç bir baygınlık geçirme taklidi yaptı ve
büyük bir kahkaha koptu.
"Aldırma" dedi Harry'nin tam arkasından yürüyen
Hermione. "Hiç aldırma, değmez..."
Buldog suratlı Slytherin'li bir kız olan Pansy Parkinson,
"Hey, Potter!" diye ciyakladı. "Potter! Ruh Emiciler
geliyor, Potter! Bööööö.'"
Harry, Gryffindor masasına gidip George Weasley'nin
yanındaki boş iskemleye yığıldı.
"Yeni üçüncü sınıf ders programları" dedi George,
elindekileri uzatarak. "Nen var senin, Harry?"
"Malfoy" dedi Ron. Slytherin masasına ters ters bakarak
George'un öbür yanına oturdu.
George kafasını kaldırıp baktığında, Malfoy yine
korkudan bayılma numarası yapıyordu.
"Küçük pislik" dedi sakin bir ses tonuyla. "Geçen gece
Ruh Emiciler trende bizim tarafa geldiklerinde bu kadarburnu havada değildi ama. Koşa koşa bizim
kompartımana geldi, değil mi, Fred?"
Fred, Malfoy'a küçümser bir bakış atarak,
"Neredeyse
altına ediyordu" dedi.
"Benim de pek hoşuma gitmedi, doğrusu" dedi George.
"Korkunç şeyler şu Ruh Emiciler..."
"Sanki insanın içini donduruyorlar, değil mi?" dedi Fred.
"Ama siz kendinizden geçmediniz, değil mi?" dedi Harry
alçak sesle.
"Kafana takma, Harry" dedi George yüreklendirircesine.
"Babam da bir kere Azkaban'a gitmek zorunda kalmıştı,
hatırlıyor musun, Fred? Orasının ömründe gittiği en
berbat yer olduğunu söylemişti. Geri döndüğünde
zayıfça titriyordu... Ruh Emiciler bulundukları yerdeki
mutluluğu emip alıyorlar. Oradaki tutsakların çoğu
çıldırıyor."
"Neyse, ilk Quidditch maçından sonra görürüz bakalım
Malfoy böyle neşeli olacak mı" dedi Fred. "Sezonun ilk
maçı Gryffindor'la Slytherin arasında, unutmadın, değil
mi?"
Harry ile Malfoy bir Quidditch maçında ilk kez karşı
karşıya geldiklerinde, kaybeden Malfoy olmuştu. Neşesi
biraz yerine gelen Harry sosis ve kızarmış domates aldı.
Hermione yeni ders programını inceliyordu.
"Güzel, bugün bazı yeni derslere başlıyoruz" dedi mutlu
mutlu.
Ron, onun omzunun üstünden bakıp kaşlarını çatarak,
"Hermione" dedi,
"senin programını karman çormanetmişler. Baksana günde on ders falan vermişler sana.
Hepsine girecek vaktin yok."
"Üstesinden gelirim. Profesör McGonagall'la hallettik
onu."
"Ama bak,
" dedi Ron gülerek,
"bu sabahın programını
görüyor musun? Saat dokuzda Kehanet, Ve tam altında,
saat dokuzda, Muggle Araştırmaları. Ve -" Ron
inanamayan gözlerle programa biraz daha yaklaştı,
"bak
- onun da altında, Aritmansi, saat dokuzda. Yani, iyi
olduğunu biliyorum, Hermione, ama kimse o kadar iyi
olamaz. Aynı anda nasıl üç ayrı derse girersin ki?"
"Saçmalama,
" dedi Hermione. "Tabii ki aynı anda üç
derste olmayacağım."
"Ee, o zaman -"
"Marmeladı uzat." dedi Hermione.
"Ama"
"Aman Ron, sana ne programım biraz doluysa?" diye
kestirip attı Hermione. "Dedim ya, Profesör
McGonagall'la hallettik."
Tam o sırada Büyük Salon'dan içeri Hagrid girdi. Uzun
köstebek derisi paltosunu giymişti ve kocaman elinde
ölü bir kokarcayı tutmuş, dalgın dalgın sallıyordu.
Öğretmenler masasına doğru giderken durup,
"İyisiniz
ya?" dedi hevesle. "Hayatta ilk dersime siz giriyorsunuz!
Öğle yemeğinden hemen sonra! Sabah beşten beri
ayaktayım, hazırlık yapıyorum... Umarım sorun
çıkmaz... ben öğretmen ha?..Vay be..."Ağzı kulaklarında, bir eliyle hâlâ kokarcayı sallayarak
öğretmenler masasının yolunu tuttu.
Ron biraz kaygılı bir sesle,
"Acaba ne hazırlıyor?" dedi.
Salon boşalmaya başladı, insanlar ilk derslerine girmek
için yola koyulmuştu. Ron ders programına göz attı.
"Gitsek iyi olacak. Bak, Kehanet, Kuzey Kulesi'nin
tepesinde. Oraya varmamız on dakika sürer..."
Çabucak kahvaltılarını bitirdiler, Fred ve George'a hoşça
kal dediler ve salonun çıkışına doğru ilerlediler. Slytherin
masasının yanından geçerlerken, Malfoy bir kez daha
baygınlık geçirme taklidi yaptı. Harry, Giriş Salonu'na
geçtiğinde hâlâ arkasından gelen kahkahaları
duyabiliyordu.
Kuzey Kulesi'ne gitmek, uzun bir yolculuktu.
Hogwarts'ta iki yıl geçirdikleri halde şatonun her tarafını
öğrenebilmiş değillerdi, üstelik daha önce Kuzey
Kulesi'ne hiç girmemişlerdi.
"Kestirme - bir - yol - olmalı,
" dedi Ron soluk soluğa.
Yedinci defa upuzun bir merdiven çıkarak, hiç tanıdık
görünmeyen bir sahanlığa gelmişlerdi. Etrafta, taş
duvara asılmış boş bir çimenlik arazi peyzajı dışında
hiçbir şey yoktu.
"Sanırım şuradan" dedi Hermione, sağ taraftaki boş
koridora bakarak.
“Olamaz" dedi Ron. "O taraf güney. Bak, pencereden
gölün bir bölümü görünüyor..."
Harry tabloyu seyrediyordu. Tombul, alaca kır bir midilli
az önce çimenliğe çıkmış, kaygısızca otlanıyordu. Harry,Hogwarts'taki tabloların sakinlerinin oradan oraya
gitmesine ve birbirlerini ziyaret etmek için
çerçevelerinden ayrılmasına alışkındı, ama yine de
onları izlemeyi seviyordu. Az sonra baştan aşağı zırhla
kaplı, kısa boylu, tıknaz bir şövalye de epey
tangırdayarak midillisinin arkasından tabloya girdi. Metal
dizlerindeki izlere bakılırsa, düşmüştü.
"Aha!" diye bağırdı şövalye, Harry, Ron ve Hermione'yi
görünce. "Bana ait topraklarda gezinen bu caniler de
kim? Düşüşümle alay etmek için gelmiş olabilir misiniz
acaba? Davranın, düzenbazlar sizi, köftehorlar sizi!"
Hayret içinde izlediler: Küçük şövalye kılıcını kınından
çıkardı ve vahşice sallamaya başladı, öfkeyle hoplayıp
zıplıyordu. Ama kılıç onun için çok büyüktü; fazlaca hızlı
savurduğu bir hamlenin ardından dengesini kaybedip
yüzüstü çime yapıştı.
"İyi misin?" dedi Harry, resme yaklaşarak.
"Geri çekil, seni aşağılık küstah! Çekil, seni dalavereci!"
Şövalye kılıcını yeniden eline alıp yere dayayarak ayağa
kalktı. Ama bunun sonucunda kılıç çimene iyice
saplanmıştı, bütün gücüyle çekmesine rağmen
çıkaramadı. Sonunda çaresiz kaldı, yine pat diye
çimene düştü ve miğferinin siperliğini kaldırıp yüzündeki
teri sildi.
"Dinle,
" dedi Harry, şövalyenin bitkin halinden
faydalanarak. "Kuzey Kulesi'ni arıyoruz. Nerede
olduğunu bilmezsin, değil mi?"
"Bir macera!" Şövalyenin öfkesi ansızın dinmiş gibiydi.
Tangırdayarak ayağa kalktı ve gürledi: "Beni takip edin,dostlar! Ya hep birlikte hedefimize ulaşacağız, ya da bu
uğurda yiğitçe can vereceğiz!"
Kılıcın kabzasına bir daha asıldı, ama nafile. Tombul
midilliye binmeye çalışıp onda da başarısız olunca,
"Yayan gidiyoruz o halde, saygıdeğer baylar ve zarif
bayan! İleri! İleri!" diye haykırdı.
Ve gürültülü bir şekilde tangırdayarak çerçevenin sol
tarafına doğru koşup gözden kayboldu.
Zırhının tangırtılarını dinleyerek koridor boyunca
peşinden koştular. Arada bir onu ileride bir resimde
koşarken görebiliyorlardı.
Şövalye,
"Yürekli olun, şimdi bizi en beteri bekliyor!"
diye bağırdı. Sonra birden, döne döne çıkan dar bir
merdivenin duvarında asılı bir resimdeki jüponlu
kadınların önünde belirdi. Kadınlar onu görünce
telaşlandılar.
Harry, Ron ve Hermione oflayıp puflayıp, gözleri gittikçe
daha da karararak merdiveni çıktılar. Sonunda
yukarıdan bir yerden birtakım mırıltılar duyunca, sınıfa
gelmek üzere olduklarını anladılar.
Şövalye kafasını fesat görünüşlü bir grup keşişin
bulunduğu bir tabloya sokarak,
"Elveda!" diye haykırdı.
"Elveda, silah arkadaşlarım! Gün gelir de soylu bir
yüreğe ve çelik gibi kaslara tekrar ihtiyacınız olursa, Sir
Cadogan'ı çağırın!"
"Oldu, çağırırız,
" diye mırıldandı Ron, şövalye
kaybolurken,
"tabii eğer bir çatlağa ihtiyacımız olursa."Son birkaç basamağı çıkıp küçücük bir sahanlığa
geldiler. Sınıfın çoğu burada bekliyordu. Bu sahanlıkta
kapı yoktu; Ron, Harry'yi dürtüp tavanı gösterdi.
Tavanda pirinç levhalı yuvarlak bir kapak vardı.
"Sybill Trelawney, Kehanet öğretmeni" diye levhayı
okudu Harry. "İyi de oraya nasıl çıkacağız?"
Kapak ona cevap verirmişçesine birden açıldı ve
gümüşi bir merdiven tam Harry'nin ayaklarının dibine
indi. Herkes sustu.
Ron sırıtarak,
"Önden buyur" dedi ve Harry önden çıktı.
Ömründe gördüğü en garip sınıfa adım attı. Aslında
burası sınıfa hiç benzemiyordu; daha çok bir evin çatı
katıyla eski tip bir çayhanenin karışımı gibiydi. İçeri en
az yirmi tane küçük, yuvarlak masa tıkılmıştı, hepsinin
de çevresi kreton koltuklar ve tombik küçük puflarla
çevriliydi. Her şey loş, kıpkırmızı bir ışıkla
aydınlatılmıştı; pencerelerdeki perdelerin hepsi
kapalıydı ve çok sayıdaki lambanın üzeri koyu kırmızı
eşarplarla örtülmüştü. İçerisi boğucu sıcaktı ve üstü tıkış
tıkış dolu bir şöminenin ateşinde duran büyük bakır
çaydanlıktan, iç kaldıran bir koku yayılıyordu. Daire
biçimindeki odayı çevreleyen duvarlar boyunca uzanan
raflar tozlu kuş tüyleriyle, yanıp tükenmiş mumlarla,
destelerce lime lime oyun kağıdıyla, sayısız gümüşi
kristal küreyle ve muazzam bir çay fincanı dizisiyle
doluydu.
Ron, Harry'nin omzunda belirdi. Sınıf yavaş yavaş içeri
doluyor, herkes fısıltıyla konuşuyordu,"O nerede?" dedi Ron.
Birden gölgelerin içinden bir ses yükseldi. Yumuşak,
puslu bir sesti bu.
"Hoş geldiniz” dedi. "Sizi nihayet fiziksel dünyada
görmek ne güzel."
Harry ilk başta kocaman, parıl parıl bir böcek gördüğünü
sandı. Profesör Trelawney ateş ışığına yanaşınca, onun
çok zayıf olduğunu gördüler; kocaman gözlüğü gözlerini
normalin birkaç katı büyüklükte gösteriyordu ve üstüne
tüllerle bezeli bir şal dolamıştı. Cılız boynunun
etrafından sayısız zincir ve boncuk sarkıyordu, elleri ve
kollarıysa bileziklerle ve yüzüklerle kaplıydı.
"Oturun, çocuklarım, oturun,
" dedi. Tedirgin bir halde,
kimi koltuklara yerleşti, kimi de puflara gömüldü. Harry,
Ron ve Hermione aynı masanın etrafına oturdular.
Ateşin önündeki kanatlı bir koltuğa oturan Profesör
Trelawney,
"Kehanet'e hoş geldiniz,
" dedi. "Benim adım
Profesör Trelawney. Beni daha önce görmemiş
olabilirsiniz. Okulun hayhuyuna sıkça katılmak İç
Göz'ümü puslandırıyor."
Kimse bu sıra dışı açıklamaya cevaben bir şey
söylemedi. Profesör Trelawney şalını zarifçe düzeltip
devam etti: "Demek sihir sanatlarının en zoru olan
Kehanet'i öğrenmeyi seçtiniz. Sizi baştan uyarmalıyım
ki, eğer sizde Görü yoksa, benim size öğretebileceğim
pek az şey var demektir. Kitaplar insanı bu alanda
ancak bir yere kadar götürüyor..."
Bu sözlerin üzerine hem Harry hem de Ron sırıtarak
Hermione'ye baktılar. Kitapların bu konuda pek faydasıolmayacağı haberi onu şaşkına çevirmiş gibi
görünüyordu.
"Birçok cadı ve büyücü, gürültülü patlamalar, kokular ve
aniden kaybolmalar konusunda her ne kadar yetenekli
olsa da, geleceğin üzerini örten peçenin ardındaki
gizemleri kavrayamaz,
" diye devam etti Profesör
Trelawney. Kocaman, ışıldayan gözleri bir tedirgin
yüzden diğerine geçerek dolaşıyordu. "Bu, pek azına
bahşedilmiş bir lütuftur. Sen, çocuk" dedi aniden, Neville
az daha pufuyla birlikte devriliyordu,
"ninen iyi mi?"
"Sanırım,
" dedi Neville ürkekçe.
"Senin yerinde olsam o kadar emin olmazdım, yavrum"
dedi Profesör Trelawney. Ateşin ışığı uzun, zümrüt
küpelerine vuruyordu. Neville yutkundu. Profesör
Trelawney konuşmasına sakin sakin devam etti: "Bu yıl
Kehanet'in temel yöntemlerini işleyeceğiz. Birinci
sömestr çay yapraklarını okumaya ayrılacak. Sonraki
sömestrdaysa el falına geçeceğiz. Bu arada, yavrum"
dedi birden Parvati Patil'e bakarak,
"kızıl saçlı bir adama
karşı tetikte ol."
Parvati tam arkasındaki Ron'a baktı ve sandalyesini
ondan hafifçe uzaklaştırdı.
"Daha sonra da" diye devam etti Profesör Trelawney,
"kristal küreye geçeceğiz - eğer o zamana kadar ateş
alametleri bitirdiysek tabii. Ne yazık ki şubatta derslere
feci bir grip salgını sebebiyle ara verilecek. Benim sesim
gidecek. Paskalya sıralarındaysa, içimizden biri bizi
sonsuza dek terk edecek."Bu beyanını çok gergin bir sessizlik izledi, ama Profesör
Trelawney farkında değil gibiydi.
"Yavrum, acaba" dedi Lavender Brown'a ve onun en
yakınında oturan Lavender sandalyesinde büzüldü,
"bana şu en büyük gümüş çay demliğini uzatabilir
misin?"
Lavender yüzünde rahatlamış bir ifadeyle ayağa kalktı,
raftan kocaman bir çaydanlık aldı ve Profesör
Trelawney'nin önündeki masanın üstüne koydu.
"Teşekkür ederim, yavrum. Şu korktuğun şey var ya –
On Altı Ekim Cuma günü gerçekleşecek."
Lavender titredi.
"Şimdi hepinizi çiftlere ayırmak istiyorum. Raftan birer
çay fincanı alıp bana gelin, ben fincanınızı
dolduracağım. Sonra oturun, için; sadece posası kalana
kadar. Bunu sol elinizle fincanın içinde üç kere çevirin,
sonra fincanı tabağının üstüne baş aşağı koyun. Çayın
son damlası da aktıktan sonra fincanınızı eşinize verin,
okusun. Şekilleri Geleceğin Sis Perdesini Aralamak'ın
beşinci ve altıncı sayfalarına başvurarak
yorumlayacaksınız. Ben de sınıfta dolaşarak size
yardım edip yönlendireceğim. Bu arada, yavrum" dedi
tam kalkmak üzere olan Neville'i kolundan yakalayarak,
"ilk fincanını kırdıktan sonra lütfen mavi desenli
olanlardan alır mısın? Pembelere çok bağlıyım da."
Gerçekten de Neville fincan rafına ulaşır ulaşmaz,
kırılan porselenin şıngırtısı geldi. Profesör Trelawney
elinde bir faraş ve bir fırçayla ona doğru süzülüp,"Mavilerden, yavrum" dedi,
"bir mahzuru yoksa...
Teşekkür ederim..."
Harry ve Ron çay fincanlarını doldurup masalarına
döndüler ve kaynar çayı çabucak içmeye çalıştılar.
Posayı Profesör Trelawney'nin dediği gibi fincanın içinde
döndürdüler, sonra da çay damlalarını iyice akıtıp
fincanlarını birbirlerine verdiler.
"Peki" dedi Ron, ikisi de kitaplarının beşinci ve altıncı
sayfalarını açarken. "Benimkinde ne görüyorsun?"
"Bir sürü ıslak kahverengi şey,
" dedi Harry. Odadaki ağır
kokulu duman kendini uykulu ve sersemlemiş
hissetmesine neden oluyordu.
"Zihinlerinizi genişletin canlarım ve gözlerinizin dünyevi
olanın ötesini görmesine izin verin!" diye haykırdı
Profesör Trelawney karanlığın içinden.
Harry kendini toplamaya çalıştı.
"Peki, çarpık çurpuk bir haç işareti gibi bir şeyin var..."
dedi, Geleceğin Sis Perdesini Aralamak'a başvurarak.
"Bu,
'sınav ve azap' anlamına geliyor -kusura bakmaama güneş olabilecek bir şey de var burada. Bekle...
anlamı,
'büyük mutluluk'muş... yani azap çekeceksin,
ama çok mutlu olacaksın.."
"Bence senin İç Göz'üne bir baktırtman gerekiyor" dedi
Ron. Kahkahalarını zar zor bastırdılar, Profesör
Trelawney tam onların bulunduğu yöne bakıyordu.
"Sıra bende..." Ron, Harry'nin çay fincanına bakmaya
başladı. Gösterdiği çabadan dolayı alnı kırış kırışolmuştu. "Bir kabarcık var, bir melon şapkaya benziyor"
dedi. "Belki de Sihir Bakanlığı için çalışacaksındır..."
Fincanı öbür türlü çevirdi.
"Ama bu taraftan bakınca daha çok bir meşe
palamuduna benziyor... onun anlamı neymiş?"
Geleceğin Sis Perdesini Aralamak'ı karıştırdı. " 'Devlet
kuşu, beklenmedik altın'. Harika, bana biraz borç
verebilirsin. Burada da bir şey var" deyip fincanı yine
çevirdi. "Bir hayvana benziyor. Evet, şu kafasıysa... bir
suaygırına benziyor... yok, bir koyuna..."
Harry kahkahasını tutamayınca, Profesör Trelawney
birden onlara döndü.
"Ben bir bakayım, yavrum,
" dedi Ron'a, azarlarcasına.
Hemen gelip Ron'dan Harry'nin fincanını kaptı. Bunu
sınıf sus pus olup izlemeye başladı.
Profesör Trelawney fincanın içine bakıyor, saatin ters
yönünde çeviriyordu.
"Şahin... yavrum, ölümcül bir düşmanın var."
"Ama onu herkes biliyor" dedi Hermione, duyulabilir bir
fısıltıyla. Profesör Trelawney ona dik dik baktı.
"Evet, biliyorlar" dedi Hermione. "Herkes Harry ile KimOlduğunu-Bilirsin-Sen arasında olanları biliyor."
Harry ve Ron ona yüzlerinde hayret ile takdir karışımı
bir ifadeyle baktılar. Daha önce Hermione'nin bir
öğretmenle bu şekilde konuştuğunu hiç işitmemişlerdi.
Profesör Trelawney cevap vermemeyi tercih etti. Koca
gözlerini tekrar Harry'nin fincanına dikip fincanı
çevirmeye devam etti."Sopa... bir saldırı. Aman aman, bu pek mutluluk verici
bir fincan değil..."
"Ben onun bir melon şapka olduğunu sanmıştım" dedi
Ron utanarak.
"Kurukafa... yolunun üstünde bir tehlike var, yavrum..."
Herkes kımıldamadan Profesör Trelawney'ye bakıyordu.
Fincanı son bir kez çevirdi,
"hii" dedi ve çığlık attı.
Bir kez daha porselen şıngırtısı yükseldi; Neville ikinci
fincanını kırmıştı. Profesör Trelawney boş bir koltuğa
gömüldü. Ziynetlerden ışıl ışıl olan eli kalbindeydi,
gözleriyse kapalıydı.
"Yavrum - zavallı yavrum - hayır - bunu söylememek
daha iyi - hayır - sormayın bana..."
"Nedir, Profesör?" dedi Dean Thomas hemen. Herkes
ayağa kalkmıştı, yavaş yavaş Harry ile Ron'un
masasının etrafında toplanmaya başladılar. Harry'nin
fincanına bakmak için Profesör Trelawney'nin koltuğuna
yanaşıyorlardı.
"Yavrum." Profesör Trelawney kocaman gözlerini
dramatik bir şekilde açtı. "Sende Ecel var."
"Ne var?" dedi Harry.
Tek anlamayanın kendisi olmadığının farkındaydı; Dean
Thomas omuz silkti, Lavender Brown ise şaşkın
görünüyordu. Ama yine de hemen hemen herkes elini
dehşet içinde ağzına götürdü.
"Ecel, yavrum, Ecel!" diye haykırdı Profesör Trelawney.
Harry'nin anlamamasına çok şaşırmış görünüyordu.
"Kilise bahçelerine musallat olan devasa, hayalet köpek!Yavrum, bu bir alamet -hem de en kötüsünden- bir ölüm
alameti bu!"
Harry'nin midesine sancı girdi. Flourish ve Blotts'taki
Ölüm Alametleri kitabının kapağındaki o köpek -
Magnolia Crescent'ta gölgelerin içindeki o köpek...
Lavender Brown da elini korkuyla ağzına kapadı.
Herkes Harry'ye bakıyordu, bir kişi dışında: Hermione
ayağa kalktı ve Profesör Trelawney'nin koltuğunun
arkasına yanaştı.
"Bence o bir Ecel'e benzemiyor" dedi kararlı bir sesle.
Profesör Trelawney, Hermione'ye giderek artan bir
antipatiyle süzdü.
"Kusura bakma, yavrum, ama senin etrafında pek az
aura görüyorum. Geleceğin titreşimlerine karşı pek açık
değilsin."
Seamus Finnigan başını bir o yana bir bu yana
yatırıyordu.
"Buradan bakınca bir Ecel gibi görünüyor" dedi gözlerini
neredeyse kapayarak. "Ama buradan daha çok bir
eşeğe benziyor" dedi başını sola yatırarak.
"Bir zahmet benim ölüp ölmeyeceğime karar verseniz
artık!'" dedi Harry, ağzından çıkanlara kendi de
şaşırarak. Kimse ona bakmak bile istemiyordu.
"Sanırım bugün dersi burada bitiriyoruz" dedi Profesör
Trelawney en puslu sesiyle. "Evet... lütfen
malzemelerinizi kaldırın..."
Herkes çay fincanlarını sessiz sessiz Profesör
Trelawney'ye götürdü, kitaplarını kaldırıp çantalarınıkapattı. Ron bile Harry ile göz göze gelmekten
kaçınıyordu.
"Bir dahaki sefere dek" dedi Profesör Trelawney ölgün
bir sesle,
"kısmetiniz açık olsun. Ha, yavrum, bu arada -
" dedi Neville'e işaret ederek,
"bir dahaki derse geç
kalacaksın, o yüzden arayı kapatmak için fazladan
çalış."
Harry, Ron ve Hermione, Profesör Trelawney'nin gümüşi
merdiveninden, ardından da döne döne inen
merdivenden hiç konuşmadan indiler ve Profesör
McGonagall'ın Biçim Değiştirme dersinin yolunu tuttular.
Sınıfı bulmaları o kadar uzun sürdü ki, Kehanet'ten
erken çıkmış olmalarına rağmen derse ucu ucuna
yetiştiler.
Harry sınıfın arkalarında bir yere oturdu. Kendini spot
ışığının altındaymış gibi hissediyordu; sınıfın geri kalanı
sanki her an düşüp ölecekmiş gibi kaçamak bakışlar
atıp duruyordu ona. Profesör McGonagall'ın
Animagus'lar (istedikleri anda hayvana dönüşebilen
büyücüler) hakkında anlattıklarını pek duymuyordu.
Hatta Profesör McGonagall herkesin önünde, gözlerinin
etrafında gözlük izleri bulunan bir tekir kediye
dönüştüğünde onu izlemiyordu bile.
"Neniz var bugün sizin?" dedi Profesör McGonagall, puf
diye normal haline dönüp sınıftakilere bakarak. "Gerçi
benim için fark etmez, ama ilk defa bir dönüşümüm
sınıftan alkış almıyor."
Yine bütün kafalar Harry'ye döndü, ama kimse
konuşmadı. Hermione elini kaldırdı."Lütfen, Profesör, az önce ilk Kehanet dersimize girdik,
çay yapraklarını okuyorduk ve -"
"Haa, tabii" dedi Profesör McGonagall, birden kaşlarını
çatarak. "Başka bir şey söylemene gerek yok, Miss
Granger. Söyleyin bakalım, bu yıl hanginiz ölüyor?"
Herkes bakakaldı.
"Ben" dedi Harry en sonunda.
"Anlıyorum" dedi Profesör McGonagall, boncuk gibi
gözlerini Harry'ye odaklayarak. "O halde, Potter,
Profesör Trelawney'nin bu okula geldiğinden beri her yıl
bir öğrencinin ölümünü öngördüğünü bilmelisin. Henüz
hiçbiri ölmedi. Ölüm alametleri görmek, onun en sevdiği
yeni sınıf karşılama merasimi. Meslektaşlarım hakkında
hiç kötü konuşmamak gibi bir alışkanlığım olmasa -"
Profesör McGonagall lafını yarım bıraktı, burnunun
kanatları bembeyaz kesilmişti. Daha sakin bir sesle
devam etti: "Kehanet, sihrin kesinlikten en uzak
dallarından biri. Şahsen ben, pek tahammül
edemediğimi sizden saklamayacağım. Gerçek
Görücüler çok enderdir ve Profesör Trelawney..."
Yeniden durdu ve çok gerçekçi bir ses tonuyla,
"Bana
sağlığın gayet yerindeymiş gibi görünüyor, Potter" dedi.
"Bu yüzden bugün seni ödevden muaf tutmazsam
kusura bakmazsın herhalde. Seni temin ediyorum ki,
ölürsen ödevini teslim etmek zorunda değilsin."
Hermione güldü. Harry kendini biraz daha iyi
hissediyordu. Profesör Trelawney'nin sınıfının loş
kırmızı ışığından ve sersemletici kokusundan
uzaktayken bir topak çay yaprağından korkmak dahazordu. Ancak herkes ikna olmuş değildi. Ron hâlâ
endişeli görünüyordu, Lavender ise,
"Peki ama ya
Neville'in fincanı?" diye fısıldadı.
Biçim Değiştirme dersi bittikten sonra, öğle yemeği için
paldır küldür Büyük Salon'a doğru ilerleyen kalabalığa
katıldılar.
"Ron, kendine gel" dedi Hermione, onun önüne bir
tabak yahni iterek. "Profesör McGonagall'ın
söylediklerini duydun."
Ron tabağına biraz yahni koyup çatalını aldı, ama
yemeye başlamadı.
"Harry" dedi ciddi bir sesle, usul usul,
"bir yerde büyük,
siyah bir köpek görmedin, değil mi?"
"Gördüm,
" dedi Harry. "Dursley'lerden ayrıldığım gece
gördüm."
Ron büyük bir şangırtıyla çatalını düşürdü.
"Büyük ihtimalle bir sokak köpeğidir" dedi Hermione
sakin sakin.
Ron, Hermione'ye öyle bir bakış baktı ki, aklını
kaçırdığını düşünüyormuş gibiydi.
"Hermione, Harry bir Ecel gördüyse, bu - bu çok fena"
dedi. "Amcam - Bilius Amca bir tane görmüştü - yirmi
dört saat sonra öldü!"
“Tesadüf" dedi Hermione ciddiye almadan. Kendine
biraz daha balkabağı suyu koydu.
"Sen ne dediğini bilmiyorsun!" dedi Ron, kızmaya
başlayarak. "Ecel'ler çoğu büyücünün ödünü koparır!""E ondan öyleyse" dedi Hermione üstünlük taslayan bir
sesle. "Ecel'i görüp korkudan ölüyorlar demek. Ecel
ölümün alameti değil, sebebi yani! Harry'nin hâlâ bizimle
birlikte olmasının sebebiyse, öyle bir şey görüp, peki o
zaman ben artık nalları dikeyim, diye düşünmemesi!"
Ron ağzını açtı, ama bir şey demedi, bu arada
Hermione çantasından Aritmansi kitabını çıkardı ve açıp
meyve suyu sürahisine yasladı.
"Bence Kehanet çok belirsiz görünüyor" dedi, sayfasını
arayarak. "Bana sorarsan, işin içinde fazlaca tahmin
yürütme var."
"O fincandaki Ecel'in belirsiz bir tarafı yoktu!" dedi Ron
hararetle.
"Harry'ye onun bir koyun olduğunu söylerken bu kadar
emin görünmüyordun ama" dedi Hermione
soğukkanlılıkla.
"Profesör Trelawney senin iyi bir aura'n olmadığını
söyledi! Bir kerecik olsun bir konuda kötü olmak hoşuna
gitmiyor, değil mi?!"
Damarına basmıştı. Hermione Aritmansi kitabını
masaya öyle sert vurdu ki, et ve havuç parçaları dört bir
yana saçıldı.
"Kehanet'te iyi olmak bir topak çay yaprağında ölüm
alametleri görmek anlamına geliyorsa, o derse uzun
süre devam edeceğimi sanmıyorum! Aritmansi dersimle
karşılaştırıldığında tam bir kepazelikti!"
Çantasını kapıp sinirli sinirli uzaklaştı.
Ron kaşlarını çatarak onun arkasından baktı."Neden bahsediyor?" dedi Harry'ye. "Daha Aritmansi
dersine girmedi ki."
Harry öğle yemeğinden sonra şatodan çıkabildiği için
memnundu. Önceki günkü yağmur dinmişti;
hayatlarındaki ilk Sihirli Hayvanların Bakımı derslerine
giderlerken gökyüzü açık, soluk bir gri renkte,
ayaklarının altındaki çimense esnek ve nemliydi.
Ron'la Hermione birbirleriyle konuşmuyorlardı. Hagrid'in
Yasak Orman'ın kıyısındaki kulübesine giden meyilli
çimlik alandan ilerlerken Harry de onların yanında çıtını
çıkarmadan yürüyordu. Bu derse Slytherin'lerle birlikte
giriyor olmaları gerektiğini, ancak önlerinde çok tanıdık
üç sırtı gördüğü zaman anladı. Malfoy, Crabbe ve
Goyle'a heyecanla bir şeyler anlatıyor, ikisiyse kıkır kıkır
gülüyordu. Harry onların ne hakkında konuştuğundan
aşağı yukarı emindi.
Hagrid sınıfını kulübesinin önünde bekliyordu. Köstebek
derisi paltosunun içinde, yanında zağar Fang'le durmuş,
ders başlasın diye sabırsızlanıyormuş gibi görünüyordu.
"Hadi, hadi bakalım, yürüyün!" diye seslendi sınıf
yaklaşırken. "Bugün size sıkı bir sürprizim var! Çok iyi
ders olacak! Herkes burada mı? Tamam, peşimden
gelin!"
Harry bir an için Hagrid onları Yasak Orman'a sokacak
diye korktu; orada zaten kendisine ömür boyu yetecek
kadar kötü tecrübe yaşamıştı. Ancak Hagrid ağaçların
kıyısından kıyısından yürümeye devam etti ve beş
dakika sonra kendilerini bir tür padokun dışında
buldular. İçinde hiçbir şey yoktu."Herkes buraya, çitin çevresine toplansın, hadi bakalım!"
diye seslendi Hagrid. "Tamam - görebileceğiniz bir yerde
durun. Şimdi, önce kitaplarınızı açsanız iyi olur."
"Nasıl?" dedi Draco Malfoy'un soğuk, uyuşuk sesi.
"Ha?" dedi Hagrid.
"Kitaplarımızı nasıl açıyoruz?" diye tekrar etti Malfoy.
“Canavar Kitap: Canavarlar”ı çıkardı, kapalı dursun diye
uzun bir iple bağlamıştı. Diğerleri de kitaplarını
çıkardılar; bazıları kitaplarını Harry gibi kemerle
bağlayıp kapatmışlardı; bazıları dar çantalara tıkmışlar,
bazılarıysa eşek ataçlarıyla sıkı sıkı kapatmışlardı.
"Kimse - kimse kitabını açmayı başaramadı mı?" dedi
Hagrid, çökmüş bir halde.
Bütün sınıf hayır anlamında başını salladı.
"Onları okşamanız gerekiyor" dedi Hagrid, sanki bu
dünyanın en bariz şeyiymiş gibi. "Bakın..."
Hermione'nin kitabını aldı ve onu kapalı tutan Büyülü
Seloteyp'i çıkardı. Kitap ısırmaya hamle etti, ama Hagrid
dev gibi parmağını sırtından aşağı gezdirince titredi ve
açılıp elinde sessizce durmaya başladı.
"Ah, hepimiz ne kadar aptalız!" dedi Malfoy kıs kıs
gülerek. "Onları okşamalıydık tabii! Nasıl tahmin
edemedik!"
Hagrid tereddütlü bir sesle,
"Ben... komik olduklarını
düşünmüştüm,
" dedi Hermione'ye.
"Aman ne kadar komik!" dedi Malfoy. "Bize ellerimizi
kopartmaya çalışan kitaplar vermek ne esprili!""Kapa çeneni, Malfoy" dedi Harry yavaşça. Hagrid'in
morali bozulmuş görünüyordu ve Harry onun ilk
dersinde başarılı olmasını istiyordu.
"Pekâlâ" dedi Hagrid. Ne yapacağını şaşırmış gibi
görünüyordu. "Şimdi... şimdi kitaplarınız hazır ve... ve...
geriye bir tek Sihirli Yaratıklar kalıyor. Evet. Gidip onları
getireyim. Bekleyin.."
Orman'a doğru uzaklaşıp gözden kayboldu.
"Tanrım, buranın da cılkı çıktı" dedi Malfoy yüksek sesle.
"O angut ders verecek ha, babama söyleyince kriz
geçirir herhalde."
"Kapa çeneni, Malfoy" diye tekrar etti Harry.
"Dikkat et, Potter, arkanda bir Ruh Emici var."
"Ayyyyy!" diye ciyakladı Lavender Brown. Padokun öbür
ucunu gösteriyordu.
Harry'nin hayatında gördüğü en tuhaf yaratıklar onlara
doğru geliyordu. Bir atın vücuduna, arka ayaklarına ve
kuyruğuna sahiptiler; ön ayakları, kanatları ve
kafalarıysa dev bir kartalınkileri andırıyordu. Haşin, çelik
renginde gagaları ve kocaman, pasparlak turuncu
gözleri vardı. Ön ayaklarının ucundaki yaklaşık on beş
santim uzunluğunda pençeleri ölümcül görünüyordu.
Hayvanların her birinin boynunun etrafında kalın bir deri
tasma vardı. Her tasma uzun bir zincire bağlıydı ve
bütün bu zincirlerin ucu, yaratıkların arkasından hafifçe
koşarak padoka gelen Hagrid'in dev gibi ellerindeydi.
"Naber?" diye kükredi, zincirleri sallayıp yaratıkları
sınıfın durduğu çite doğru sürerek. Hagrid onlarınyanına gelip yaratıkları çite bağlarken herkes ufak ufak
geriledi.
"Hipogrifler!" diye kükredi Hagrid neşeyle, onlara el
sallayarak. "Çok güzeller, değil mi?"
Harry, Hagrid'in neyi kastettiğini az çok anlayabiliyordu.
Yarı at, yarı kuş bir şey görmenin ilk şokunu atlattıktan
sonra insan, hipogriflerin yelesinden kanadındaki tüylere
yumuşak geçiş yapan pırıl pırıl postuna hayranlıkla
bakmaya başlıyordu. Her biri ayrı renkteydi: fırtına grisi,
bronz, pembemsi bir alaca, ışıl ışıl kestane rengi ve
mürekkep siyahı.
"Pekâlâ,
" dedi Hagrid, ellerini ovuşturup etrafa
gülümseyerek,
"biraz daha yakına gelmek
istiyorsanız..."
Görünüşe bakılırsa kimse istemiyordu. Ancak Harry,
Ron ve Hermione çite ihtiyatla yaklaştılar.
"Şimdi, hipogrifler hakkında ilk bilmeniz gereken,
gururludurlar" dedi Hagrid. "Çok kolay nem kapar bu
hipogrifler. Aman hakaret edeyim demeyin, çünkü bu
yapıp yapacağınız son şey olabilir."
Malfoy, Crabbe ve Goyle dinlemiyorlar, aralarında alçak
sesle konuşuyorlardı. Harry'nin içine, dersi nasıl
bölecekleri konusunda plan yaptıklarına dair kötü bir his
doğdu.
"Her zaman ilk hareketin hipogriften gelmesini beklersin"
diye devam etti Hagrid. "Kibardır biliyor musunuz? Ona
doğru yürürsün, eğilip selam verirsin ve beklersin. O da
sana eğilirse, ona dokunabilirsin demektir. Eğilmezse,çabucanak yanından çekilin, çünkü o pençeler adamın
canını bayağı yakıyor."
"Pekâlâ, önce kim denemek istiyor?"
Sınıfın büyük bir bölümü bu soruya cevaben daha da
geriledi. Harry, Ron ve Hermione'nin bile kuşkuları vardı.
Hipogrifler yırtıcı başlarını sallıyor, güçlü kanatlarını
açıyordu; böyle bağlanmaktan hoşlanmış gibi
görünmüyorlardı.
"Yok mu kimse?" dedi Hagrid, yalvaran gözlerle.
"Ben denerim" dedi Harry.
Arkasında birisi sesli bir şekilde nefesini tuttu ve hem
Lavender hem de Parvati,
"Yoo, hayır, Harry, çay
yapraklarını hatırla" diye fısıldadılar.
Harry aldırış etmedi. Padok çitine tırmandı.
"Afferin, Harry!" diye kükredi Hagrid. "Pekâlâ - bakalım
Şahgaga'yla anlaşabilecek misin?"
Zincirlerden birini çözdü, gri hipogrifi arkadaşlarından
ayırdı ve deri tasmasını çıkardı. Padokun öbür
tarafındaki sınıfta herkes nefesini tutmuş gibiydi.
Malfoy'un gözleri melun melun kısıldı.
"Dikkat et, Harry" dedi Hagrid sessizce. "Göz teması
kurdun, gözünü kırpmamaya çalış şimdi - öyle gözünü
çok kırpıştırırsan hipogrifler sana güvenmez..."
Harry'nin gözleri anında sulanmaya başladı, ama onları
kapamadı. Şahgaga kocaman, sivri kafasını çevirip
vahşi, turuncu gözünü Harry'ye dikti."İşte böyle" dedi Hagrid. "İşte böyle, Harry... şimdi
eğil..."
Harry, Şahgaga'ya ensesini açmak fikrinden pek
hoşlanmamıştı, ama kendisine söyleneni yaptı. Hafifçe
eğildi ve gözlerini kaldırıp yukarı baktı.
Hipogrif hâlâ tepesinde durmuş ona bakıyordu.
Kıpırdamıyordu.
"Uf" dedi Hagrid, endişeli bir sesle. "Pekâlâ - şimdi geri
çekil Harry, yavaş yavaş -"
Ama o anda Harry'yi çok şaşırtan bir şey oldu ve
hipogrif birden pullu ön dizlerini kırıp eğildi, şüphesiz
selam veriyordu.
"Afferin, Harry!" dedi Hagrid coşkuyla. “Tamam - şimdi
ona dokunabilirsin! Gagasını okşa, hadi durma!"
Aslında dönüp gitmenin kendisinin daha hayrına
olacağını düşünen Harry, ağır ağır hipogrife yaklaştı ve
elini uzattı. Gagasını birkaç kez okşayınca hipogrif
bundan hoşlanıyormuş gibi tembel tembel gözlerini
kapadı.
Herkes alkışladı, yani çok büyük düş kırıklığına uğramış
görünen Malfoy, Crabbe ve Goyle hariç herkes.
"Pekâlâ, Harry" dedi Hagrid,
"sanırım ona binmene izin
verebilir!"
Bu iş Harry'nin beklediğinden çok ileri gitmişti.
Süpürgeye binmeye alışıktı; ama bir hipogrife binmenin
aynı şey olacağından pek emin değildi.
"Şuradan tırmanıyorsun, tam kanat ekleminin
arkasından,
" dedi Hagrid. "Dikkat et de tüylerinden birinikoparma, hiç hoşuna gitmez..."
Harry ayağını Şahgaga'nın kanadının üstüne koydu ve
kendini kaldırıp sırtına bindi. Şahgaga ayağa kalktı.
Harry nereye tutunacağını bilemiyordu; önündeki her
yer tüyle kaplıydı.
"Haydi bakalım!" diye kükredi Hagrid, hipogrifin sağrısını
tokatlayarak.
Harry'nin her iki yanındaki dört metrelik kanatlar aniden
açıldı; hipogrif havalanmadan önce Harry can havliyle
onu boynundan yakaladı. Bunun süpürgeye binmekle
hiç alakası yoktu ve Harry hangisini tercih ettiğine karar
vermekte hiç zorluk çekmedi; hipogrifin kanatları her iki
yanında rahatsız edici bir şekilde çırpılıyor, bacaklarının
altına sürtünüp düşecekmiş hissine kapılmasına yol
açıyordu; parlak tüyler parmaklarının altından
kayıyordu, ama onlara daha sıkı tutunmaya cesaret
edemiyordu; Nimbus 2000'inin yumuşak hareketi yerine
şimdi kendini, hipogrifin kanat çırpışlarıyla birlikte
sağrısı alçalıp yükseldikçe bir ileri bir geri sallanır halde
bulmuştu.
Şahgaga ona padokun etrafında bir tur attırdıktan sonra
inişe geçti; Harry'nin en çok korktuğu kısımdı bu;
hipogrifin yumuşak boynu eğilirken kendini geriye verdi,
sanki boynun üstünden kayıp düşecekmiş gibiydi; sonra
dört uyumsuz ayak güm diye yere konarken tutunmayı
zar zor becererek kendini yine doğrulttu.
"Çok güzel, Harry!" diye kükredi Hagrid. Malfoy, Crabbe
ve Goyle hariç herkes bağırıp alkışlıyordu. "Peki, şimdi
kim denemek istiyor?"Sınıftaki diğer öğrenciler Harry'nin başarısından cesaret
almıştı, ihtiyatla padokun çitine tırmandılar. Hagrid,
hipogrifleri birer birer çözdü ve az sonra padokun her
tarafı gergin bir şekilde eğilip selam veren insanlarla
doldu. Neville sürekli kendininkinden kaçıyordu, hipogrif
dizlerini kırmak istemiyor gibiydi. Harry izlerken, Ron ve
Hermione kestane rengi olanla deneme yaptılar.
Şahgaga'yı Malfoy, Crabbe ve Goyle devralmışlardı.
Malfoy'un önünde eğilmişti, şimdi Malfoy tepeden bakan
bir ifadeyle onun gagasını okşuyordu.
"Çok kolaymış,
" dedi Malfoy bezgin bezgin. Harry
duyabilsin diye yüksek sesle konuşuyordu. "Biliyordum
kolay olduğunu, Potter yapabildiğine göre... Eminim sen
hiç tehlikeli değilsindir, değil mi?" dedi hipogrife. "Değil
mi, seni çirkin, koca hayvan?"
Çelik pençeler şimşek gibi çaktı; Malfoy tiz bir çığlık attı,
az sonra Hagrid ona ulaşabilmek için Şahgaga'ya
tasmasını geçirmeye çalışıyordu. Malfoy yerde kıvrılmış
yatıyor, cüppesi yavaş yavaş kana bulanıyordu.
"Ölüyorum!" diye feryat etti Malfoy, sınıf panik içindeydi.
"Ölüyorum, şu halime bakın! Beni öldürdü!"
"Ölmüyorsun!" dedi Hagrid. Bembeyaz kesilmişti. "Biri
bana yardım etsin -onu buradan çıkarmalıyız-"
Hagrid, Malfoy'u kolayca kaldırırken Hermione kapıyı
açmaya koştu. Çıkarlarken Harry, Malfoy'un kolunda
uzun ve derin bir kesik olduğunu gördü; akan kan çimin
üstüne saçılıyordu ve Hagrid onunla yokuş yukarı,
şatoya doğru koşuyordu.Sihirli Yaratıkların Bakımı sınıfı çok sarsılmış bir şekilde,
ağır adımlarla arkadan geliyordu. Slytherin'lerin hepsi
Hagrid hakkında atıp tutuyordu
"Onu derhal postalamalılar!" dedi Pansy Parkinson,
gözleri yaşlı bir halde.
"Malfoy'un hatasıydı!" diye çıkıştı Dean Thomas.
Crabbe ve Goyle tehdit edercesine kaslarını esnettiler.
Sınıf taş basamakları çıkıp bomboş Giriş Salonu'na
girdi.
Pansy,
"Ben gidip iyi olup olmadığına bakacağım" dedi,
mermer merdivenleri koşarak çıkarken hepsi ona baktı.
Hâlâ Hagrid hakkında homurdanıp duran Slytherin'ler,
zindandaki ortak salonlarının yolunu tuttular; Harry, Ron
ve Hermione ise yukarı, Gryffindor Kulesi'ne doğru yola
koyuldu.
"İyileşecek mi sence?" dedi Hermione tedirgin tedirgin.
"Tabii, Madam Pomfrey kesikleri bir saniyede tedavi
edebilir,
" dedi Harry. Başhemşire onun bu kesikten çok
daha kötü sakatlıklarını tedavi etmişti.
"Ama Hagrid'in ilk dersinde böyle bir şey olması çok
kötü, öyle değil mi?" dedi Ron, endişeli bir sesle.
"Malfoy'un işleri mahvedeceğinden her zaman emin
olabilirsin..."
Akşam yemeği vaktinde Büyük Salon'a ilk inenler
arasındaydılar. Hagrid'i görmeyi umuyorlardı, ama orada
değildi.
"Onu kovmazlar, değil mi?" dedi Hermione kaygıyla. Etli
pudingine hiç dokunmamıştı."Kovmasalar iyi ederler' dedi Ron, o da yemiyordu.
Harry, Slytherin masasını seyrediyordu. Crabbe ve
Goyle'un da dahil olduğu büyük bir grup bir araya
gelmiş, hararetle konuşuyordu. Harry onların Malfoy'un
nasıl yaralandığının öyküsünü kendilerine göre
uyarladıklarından emindi.
"Eh, ilginç bir ilk gün olmadığını söyleyemezsiniz,
" dedi
Ron kasvetle.
Yemekten sonra kalabalık Gryffindor Ortak Salonu'na
çıktılar ve Profesör McGonagall'ın verdiği ödevi
yapmaya çalıştılar, ama üçü de sürekli kulenin
penceresinden dışarı dalıp dalıp gidiyordu.
"Hagrid'in penceresinde ışık var" dedi Harry birden.
Ron saatine baktı.
"Acele edersek gidip onu görebiliriz, saat hâlâ erken..."
"Bilemiyorum,
" dedi Hermione tereddütle. Harry onun
kendisine baktığını gördü.
"Okul arazisinde yürümeme izin var herhalde" dedi
iğneleyici bir şekilde. "Sirius Black buradaki Ruh
Emiciler'i geçmedi daha, değil mi?"
Böylece eşyalarını kaldırdılar ve portre deliğinden çıkıp
ön kapının yolunu tuttular. Kimseyle karşılaşmadıklarına
memnundular, çünkü bu saatte dışarıda olmalarına izin
verilip verilmediğinden tam olarak emin değildiler.
Çim hâlâ ıslaktı ve alacakaranlıkta neredeyse siyah
görünüyordu. Hagrid'in kulübesine ulaştıklarında kapıyı
çaldılar, içeriden bir ses gürledi: "Geliyorum."Hagrid, zımparalanmış tahta masasında, sırtında bir
gömlekle oturuyordu, zağar Fang başını onun kucağına
koymuştu. Tek bakışta Hagrid'in epey içmiş olduğunu
anladılar; önünde neredeyse kova büyüklüğünde
kurşuni bir maşrapa vardı ve onları odaklamakta zorluk
çekiyormuş gibiydi.
Kim olduklarını anlar anlamaz,
"Galiba bir rekor bu” dedi
sesi çatlayarak. "Daha önce sadece bir gün dayanan bir
öğretmen olduğunu sanmıyorum."
"Atılmadın herhalde, Hagrid!" dedi Hermione, soluğunu
tutarak.
"Daha değil' dedi Hagrid perişan bir halde, artık
maşrapasında ne varsa koca bir yudum alarak. "Ama
Malfoy'a olanlardan sonra an meselesi, ha?"
"Durumu nasıl?" dedi Ron, otururlarken. "Ciddi değil,
değil mi?"
"Madam Pomfrey onu elinden geldiğince iyileştirdi" dedi
Hagrid cansız bir sesle,
"ama hâlâ acı çektiğini
söylüyor... bandaj sardılar... inliyor..."
"Numara yapıyor" dedi Harry hemen. "Madam Pomfrey
her şeyi düzeltebilir. Geçen yıl benim kemiklerimin
yarısını yeniden çıkardı. Ama emin olun, Malfoy bu
durumun etinden sütünden faydalanacaktır."
"Tabii, okul yönetim kurulu üyelerine söylendi durum"
dedi Hagrid perişan bir sesle. "İşi çok büyük tuttuğumu
düşünüyorlar. Hipogrifleri sonraya bırakmalıymışım...
Pıtırkurt'larla falan başlamalıymışım... İyi bir ilk ders olur
diye düşündüydüm.. hepsi benim suçum...""Hepsi Mafloy'un suçu, Hagrid!" dedi Hermione ciddi bir
ses tonuyla.
"Biz şahidiz" dedi Harry. "Sen hipogriflerin onlara
hakaret edilirse saldıracaklarını söyledin. Dinlemediyse
bu Malfoy'un sorunu. Biz Dumbledore'a işin aslını
anlatırız."
"Evet, üzülme Hagrid, biz seni destekleriz" dedi Ron.
Hagrid'in böcek karası gözlerinden yaşlar süzülmeye
başladı. Harry ile Ron'u sıkı sıkı, kemiklerini kıracakmış
gibi kucakladı.
"Bence yeterince içmişsin, Hagrid' dedi Hermione kararlı
bir sesle. Maşrapayı masadan aldı ve dışarı çıkıp
boşalttı.
"Eh, galiba haklı" dedi Hagrid, Harry ile Ron'u bıraktı.
Kaburgalarını sıvazlayıp, sendeleyerek gerilediler.
Hagrid büyük bir çabayla iskemlesinden kalktı ve
Hermione'nin peşinden dışarı çıktı. Büyük bir şapırtı
duyuldu.
"O ses neydi?" dedi Harry, tedirgin bir halde. Hermione
elinde boş maşrapayla dönmüştü.
"Kafasını su fıçısına soktu" dedi Hermione, maşrapayı
ortalıktan kaldırarak.
Hagrid geri geldi. Uzun saçı ve sakalı sırılsıklamdı,
gözlerindeki suyu silmekle meşguldü.
"Böyle daha iyi" dedi, kafasını bir köpek gibi sallayıp
hepsini ıslatarak. "Bakın, gelip beni görmekle büyük
iyilik ettiniz, ben gerçekten -"Hagrid birden kalakaldı, Harry'ye sanki onun orada
olduğunu yeni fark etmiş gibi bakıyordu.
"SEN NE YAPTIĞINI SANIYORSUN, HA?" diye kükredi.
O kadar ani olmuştu ki bu, yerlerinden yarım metre
sıçradılar. "KARANLIK BASINCA ORTALIKTA
DOLAŞMAMAN GEREKİYOR, HARRY! YA SİZ İKİNİZ!
NASIL İZİN VERİRSİNİZ ONA!"
Hagrid, Harry'nin üstüne doğru yürüdü, onu kolundan
yakaladı ve çekerek kapıya götürdü.
"Yürüyün!" dedi kızgın bir sesle. "Hepinizi okula geri
götürüyorum, bir daha da karanlık bastıktan sonra
ortalıkta dolaştığınızı görmeyeyim. Buna değmem ben!"YEDİNCİ BÖLÜM:
GARDIROPTAKİ BÖCÜRT
Malfoy ancak perşembe günü öğleden sonra,
Slytherin'ler ve Gryffindor'lar iki saatlik İksir dersinin
yarısına gelmişken sınıfta göründü. Bandajlı kolu
askıda, kasıla kasıla zindana girdi. Harry'ye göre,
korkunç bir muharebeden geriye kalmış son kahraman
pozu takınıyordu.
Pansy Parkinson,
"Nasıl, Draco?" diye sordu. "Çok
acıyor mu?"
"Evet" dedi Malfoy, yiğitçe yüzünü buruşturarak. Ama
Harry onun, Pansy başını çevirince Crabbe ve Goyle'a
göz kırptığını gördü.
Profesör Snape tembel tembel,
"Otur yerine, otur" dedi.
Harry ve Ron birbirlerine bakıp yüzlerini ekşittiler. Onlar
geç kalmış olsa Snape "otur yerine" demez, ceza
verirdi. Ama Malfoy, Snape'in derslerinde ne yapsa
paçayı sıyırmayı başarmıştı. Snape, Slytherin Binası'nın
Başkanı'ydı ve genellikle kendi öğrencilerini kayırırdı.
Bugün yeni bir iksir yapıyorlardı, bir Ufalma İksiri.
Malfoy kazanını hemencecik Harry ile Ron'un yanına
kurdu, malzemelerini aynı masada hazırlıyorlardı.
"Efendim,
" diye seslendi Malfoy,
"efendim, bu papatya
köklerini kesmek için yardıma ihtiyacım var, çünkü
kolum -"Snape başını kaldırmadan,
"Weasley,
" dedi,
"Malfoy'un
köklerini onun için kesiver."
Ron'un yüzü tuğla kırmızısı bir renk aldı.
Malfoy'a,
"Kolunda hiçbir şey yok" dedi, tıslar gibi.
Malfoy, masanın karşısından sanki marifet yapmış gibi
sırıttı.
"Weasley, Profesör Snape'in ne dediğini duydun, kes şu
kökleri."
Ron bıçağını kavradı, Malfoy'un köklerini önüne çekti ve
onları rasgele kesmeye başladı. Sonunda hepsi farklı
boyda oldu.
Malfoy canından bezmiş gibi,
"Profesör" dedi,
"Weasley
köklerimi kullanılmaz hale getiriyor, efendim."
Snape masalarına yaklaştı, kemerli burnunun üstünden
köklere baktı, sonra uzun, yağlı siyah saçlarının altından
Ron'a pis pis gülümsedi.
"Malfoy'la köklerini değiştir, Weasley."
"Ama efendim -!"
Ron son çeyrek saati, kendi köklerini özenle, tamı
tamına eşit boyda keserek geçirmişti.
Snape en tehlikeli sesiyle,
"Şimdi" dedi.
Ron güzel güzel kesilmiş kendi köklerini masanın öbür
yanına, Malfoy'a doğru itti, sonra da bıçağını yeniden
eline aldı.
"Efendim, bir de bu Büzüşmüşincir'in soyulması gerek"
dedi Malfoy. Sesinde melun bir keyif seziliyordu.Snape, daima ve sadece ona ayırdığı nefret dolu
bakışını Harry'ye çevirerek,
"Potter, Malfoy'un
Büzüşmüşincir'ini sen soyabilirsin" dedi.
Harry, Malfoy'un Büzüşmüşincir'ini aldı. Ron ise şimdi
kullanmak zorunda olduğu köklerin uğradığı hasarı
onarmaya çalışıyordu. Harry, Büzüşmüşincir'i elinden
geldiğince çabuk soydu ve hiçbir şey demeden masanın
öbür yanına, Malfoy'a attı. Malfoy'un ağzı şimdi iyiden
iyiye kulaklarına varmıştı.
Yavaşça,
"Dostunuz Hagrid'i son zamanlarda gördünüz
mü?" diye sordu.
Ron, kesik kesik, kafasını kaldırmadan,
"Senin üstüne
vazife değil,
" dedi.
"Korkarım uzun süre öğretmenlik yapamayacak" dedi
Malfoy, sesinde sahte bir üzüntüyle. "Babam
yaralanmamdan hiç memnun kalmadı."
"Konuşmaya devam et de, Malfoy, ben sana sahiden
yaralanmak nasıl olurmuş göstereyim" diye hırladı Ron.
"Okul yönetim kuruluna şikâyet etti. Sihir Bakanlığı'na
da. Babamın çok nüfusu vardır, biliyorsunuz. Ve bunun
gibi kalıcı bir yaralanma - abartılı, sahte bir şekilde içini
çekti,
"kim bilir kolum artık eskisi gibi olacak mı hiç?"
Eli öfkeyle titrediği için yanlışlıkla ölü bir tırtılın kafasını
kesen Harry,
"Demek bunun için numara yapıyorsun?"
dedi. "Hagrid'i kovdurabilmek için."
"Eh,
" dedi Malfoy, sesini fısıltı düzeyine indirerek,
"kısmen, Potter. Ama başka faydaları da olacak.
Weasley, tırtıllarımı benim için dilimle."Birkaç kazan ötede, Neville'in başı derde girmişti.
Neville her İksir dersinde darmadağın olurdu; en kötü
dersiydi, Profesör Snape'e duyduğu büyük korku da her
şeyi on kat beter hale getiriyordu. Parlak bir asit yeşili
olması gereken iksiri sonuçta -
“Turuncu, Longbottom,
" dedi Snape, iksirin bir kısmını
kepçeyle alıp herkes görebilsin diye yeniden kazana
dökerek. "Turuncu. Söyle bana, çocuk, o kalın kafana
tek bir şey bile girmiyor mu? Hiçbir kuşkuya yer
açmayacak şekilde, sadece bir fare dalağı yeterli
dediğimi duymadın mı? Bir parça sülük sıvısının yeterli
olacağını açıkça belirtmedim mi? Senin anlayabilmeni
sağlamak için ne yapmalıyım, Longbottom?"
Neville pespembe olmuştu, titriyordu. Ağladı ağlayacak
bir hali vardı.
"Lütfen, efendim,
" dedi Hermione,
"lütfen, Neville'e
düzeltmesi için yardımcı olabilirim."
"Sizden gösteriş yapmanızı istediğimi hatırlamıyorum,
Miss Granger" dedi Snape soğuk soğuk. Hermione de
Neville gibi pembeleşti. "Longbottom, bu dersin sonunda
iksirinin birkaç damlasını kurbağana vereceksin, hep
birlikte neler olacağını göreceğiz. Belki de bu durum
seni işini doğru dürüst yapmaya teşvik eder."
Snape, Neville'i korkudan soluğu kesilmiş halde
bırakarak onun yanından ayrıldı.
Neville, Hermione'ye dönüp,
"Bana yardım et!" diye
inledi.
"Hey, Harry" dedi Seamus Finnigan, Harry'nin pirinç
ölçeklerini ödünç almak için eğilirken,
"duydun mu? Busabahki Gelecek Postası'nda Sirius Black'in
görüldüğünü sanıyorlar."
"Nerde?" dedi Harry ve Ron hemen. Masanın öbür
yanında Malfoy başını kaldırdı, dikkatle dinlemeye
koyuldu.
"Buradan çok uzakta değil" dedi Seamus, heyecanlı
görünüyordu. "Onu bir Muggle görmüş. Tabii meseleyi
pek kavrayamamış. Muggle'lar onu sıradan bir suçlu
sanıyor, değil mi? Kadın özel telefon hattını aramış.
Sihir Bakanlığı'ndakiler oraya varana kadar Sirius toz
olmuş."
Ron,
"Buradan çok uzakta değil..." diye tekrarladı,
anlamlı anlamlı Harry'ye bakıyordu. Geri dönünce
Malfoy'un da can kulağıyla dinlediğini gördü. "N'oldu,
Malfoy? Soyulacak başka bir şey mi var?"
Ama Malfoy'un gözleri kötü kötü parlıyordu ve Harry'nin
üstüne dikilmişti. Masaya yaslandı.
"Black'i tek başına yakalamayı mı düşünüyorsun,
Potter?"
"Evet, öyle,
" dedi Harry, baştan savarcasına.
Malfoy'un ince ağzı hain bir gülümsemeyle bükülüyordu.
Alçak sesle,
"Tabii, ben olsam" dedi,
"çoktan bir şeyler
yapmış olurdum. İyi bir çocuk gibi okulda kalmazdım,
dışarıda, onu arıyor olurdum."
Ron kaba bir tavırla,
"Sen ne diyorsun, Malfoy?" diye
sordu.
"Bilmiyor musun, Potter?" diye soludu Malfoy, soluk
gözleri kısılmıştı."Neyi?"
Malfoy alçak sesle, alaylı alaylı güldü.
"Belki de kelleni tehlikeye atmak istemiyorsundur. İşi
Ruh Emiciler'e bırakmak istiyorsun, öyle mi? Oysa ben
olsam, intikam isterdim. Onu kendim yakalamak
isterdim."
Tam Harry öfkeyle,
"Ne diyorsun sen?" derken, Snape
seslendi: "Şimdi malzemeleri katmayı bitirmiş olmanız
gerek. Bu iksirin içilmeden önce kaynaması gerekiyor. O
kaynarken ortalığı toplayın, sonra da Longbottom'ınkini
deneyelim..."
Crabbe ve Goyle, kan ter içindeki Neville'in iksirini
telaşla karıştırmasına bakarak açık açık güldüler.
Hermione, Snape görmesin diye ona ağzının kenarıyla
talimat veriyordu, Harry ve Ron kullanmadıkları
malzemeleri kaldırdılar, ellerini ve kepçelerini yıkamak
için köşedeki taş lavaboya gittiler.
Harry bir heykelin ağzından akan buz gibi basınçlı
suyun altına ellerini tutarken, Ron'a,
"Malfoy ne demek
istedi?" diye mırıldandı. "Black'ten niye intikam almak
isteyeyim ki? Bana hiç bir şey yapmadı, yani şimdilik."
Ron hiddetle,
"Uyduruyor" dedi,
"sana aptalca bir şeyler
yaptırmaya çalışıyor..."
Dersin sonu yaklaşmıştı, Snape uzun adımlarla,
kazanının başına sinmiş Neville'in yanına gitti.
Kara gözleri parıldayarak,
"Herkes buraya toplansın,
"
dedi,
"ve Longbottom'ın kurbağasının başına gelenleri
izlesin. Eğer bir Ufalma İksiri yapmayı başardıysa,kurbağası küçülüp kurbağa yavrusu olacak. Eğer yanlış
yaptıysa, ki bundan eminim, zehirlenecek."
Gryffindor'lar korku içinde izlediler. Slytherin'ler
heyecanlanmış görünüyorlardı. Snape kurbağa Trevor'ı
sol eline aldı, Neville'in artık yeşil bir renge bürünmüş
iksirine küçük bir kaşık soktu. Trevor'ın boğazından
aşağı birkaç damla damlattı.
Bir an derin bir sessizlik hâkim oldu, bu arada Trevor
yutkundu. Sonra küçük bir pof sesi duyuldu ve Trevor bir
kurbağa yavrusu olarak Snape'in avucunda
debelenmeye başladı.
Gryffindor'lar alkışlamaya koyuldular. Bozulmuş görünen
Snape, cüppesinin cebinden küçük bir şişe çıkardı,
kurbağanın tepesine birkaç damla döktü. Trevor birden
eskisi gibi yetişkin bir kurbağa oldu.
Snape,
"Gryffindor'dan beş puan siliyorum" dedi,
herkesin yüzündeki tebessüm de silindi. "Size ona
yardım etmeyin demiştim, Miss Granger. Ders bitmiştir."
Harry, Ron ve Hermione, Giriş Salonu'na giden
merdivenleri tırmandılar. Harry hâlâ Malfoy'un
söylediklerini düşünürken, Ron da Snape'e kızıp
köpürmekle meşguldü.
"İksir doğru yapılmış diye Gryffindor'dan beş puan
silmek, ha! Niye yalan söylemedin, Hermione? Neville
tek başına yaptı diyebilirdin."
Hermione cevap vermedi. Ron etrafına bakındı.
"Nerde bu?"Harry de döndü. Artık merdivenlerin tepesine
varmışlardı. Büyük Salon'da yemeğe giden sınıfın geri
kalanının yanlarından geçişini izlediler.
Ron kaşlarını çatarak,
"Şuracıkta, yanı başımdaydı"
dedi.
Crabbe ile Goyle'un arasında yürüyen Malfoy
yanlarından geçti. Harry'ye pis pis sırıttı ve gözden
kayboldu.
"İşte orda" dedi Harry.
Hermione, soluğu biraz kesilmiş halde aceleyle
merdivenlerden çıkıyordu. Bir eliyle sıkı sıkı çantasını
tutmuştu, diğeriyle cüppesinin içine bir şeyi
sokuşturuyor gibiydi.
"Nasıl yaptın bunu?" diye sordu Ron.
"Neyi?" dedi, yanlarına gelen Hermione.
"Bir an önce hemen arkamızdaydın, bir an sonra ise
merdivenlerin altında."
"Ne?" Hermione'nin biraz kafası karışmış gibiydi. "Ah -
bir şey almak için geri gitmek zorunda kaldım. Ah, hayır-
"
Hermione'nin çantasında bir dikiş patlamıştı. Harry buna
şaşmadı. Çantanın on taneden çok, kocaman ve ağır
kitapla ağzına kadar dolu olduğunu görebiliyordu.
Ron,
"Bunların hepsini niye yanında taşıyorsun ki?" diye
sordu.
Hermione soluk soluğa,
"Kaç ders alıyorum,
biliyorsunuz" dedi. "Şunları benim için tutabilir misin?""Ama" Ron eline tutuşturulan kitapları çevirmiş,
kapaklarına bakıyordu,
"bugün bu derslerin hiçbiri yok
ki. Öğleden sonra sadece Karanlık Sanatlara Karşı
Savunma'ya gireceğiz."
"Ah, evet" dedi Hermione, aklı başka yerdeymiş gibi,
ama yine de kitapları çantasına tıktı. "Umarım yemekte
iyi bir şeyler vardır, açlıktan ölüyorum." Sonra da Büyük
Salon'a doğru yürüyüp gitti.
Ron, Harry'ye,
"Sana da Hermione bizden bir şeyler
saklıyormuş gibi geliyor mu?" diye sordu.
İlk Karanlık Sanatlara Karşı Savunma dersine
geldiklerinde, Profesör Lupin ortalarda yoktu. Hepsi
oturup kitaplarını, tüy kalemlerini, parşömen tomarlarını
çıkardı. Sonunda Lupin odaya girdiğinde, aralarında
konuşuyorlardı. Lupin belli belirsiz gülümsedi ve eski
püskü çantasını öğretmen masasının üstüne koydu. Her
zamanki gibi pejmürdeydi, ama trende olduğundan daha
sağlıklı görünüyordu. Sanki arada birkaç iyi yemek
yemiş gibiydi.
"İyi günler" dedi. "Lütfen kitaplarınızı kaldırıp
çantalarınıza koyar mısınız? Bugünkü dersimiz,
uygulamalı bir ders olacak. Sadece asalarınıza
ihtiyacınız var."
Öğrenciler kitaplarını kaldırırken kimi birbirine merakla
baktı. Daha önce hiç uygulamalı bir Karanlık Sanatlara
Karşı Savunma dersi yapmamışlardı. Tabii geçen yılki
hocalarının sınıfa bir kafes dolusu cinperi getirip ortaya
saldığı o unutulmaz dersi saymazsanız.Herkes hazır olunca,
"Peki öyleyse" dedi Profesör
Lupin. "Lütfen beni izler misiniz."
Hem şaşıran, hem meraklanan sınıf ayağa kalktı,
derslikten çıkan Profesör Lupin'i izlediler. Profesör
onların önüne düşüp ıssız bir koridordan geçti. Köşeyi
dönünce hortlak Peeves'i gördüler. Havada tepe üstü
uçar gibi durmuş, en yakındaki anahtar deliğini çikletle
tıkıyordu.
Peeves, Profesör Lupin yarım metre kadar ötesine
gelmeden başını kaldırmadı, sonra kıvrık tırnaklı ayağını
oynatarak şarkı söylemeye başladı.
"Deli lüleli Lupin" diye şakıdı Peeves. "Deli lüleli Lupin,
deli lüleli Lupin."
Hemen hemen her zamanki kadar kaba ve başa
çıkılmaz görünen Peeves genelde öğretmenlere biraz
saygı gösterirdi. Herkes bir anda dönüp Profesör
Lupin'e baktı, buna ne tepki göstereceğini merak
ediyorlardı. Onun hâlâ gülümsemekte olduğunu görünce
şaşırdılar.
Tatlı tatlı,
"Ben senin yerinde olsam çikleti o anahtar
deliğinden çıkarırdım, Peeves" dedi. "Yoksa Mr. Filch
süpürgelerini içeri koyamaz."
Filch, Hogwarts'ın hademesiydi. Öğrencilere ve, evet,
Peeves'e karşı da sürekli savaş ilan etmiş, kötü huylu,
başarısız bir büyücü. Ne var ki, Peeves, Profesör
Lupin'in dediklerine aldırmadı. Dilini dudaklarının
arasından çıkarıp hızla üfleyerek tükürüklü bir pırrrt sesi
çıkarmakla yetindi.
Profesör Lupin hafifçe içini çekti ve asasını çıkardı.Omzunun üstünden sınıfa,
"Bu, yararlı küçük bir
büyüdür" dedi. "Lütfen dikkatle bakın."
Asasını omuz hizasına kaldırdı ve,
"Waddiwasi!" diyerek
Peeves'e doğrulttu.
Çiklet kurşun hızıyla anahtar deliğinden fırlayıp
dosdoğru Peeves'in sol burun deliğine daldı. Peeves
tepe üstü dönüp düzeldi ve lanet ederek hızla uzaklaştı.
Dean Thomas hayret içinde,
"Süperdi, efendim!" dedi.
“Teşekkür ederim, Dean" dedi Profesör Lupin, asasını
ortadan kaldırarak. "Devam edelim mi?"
Yeniden yola düştüler, öğrenciler pejmürde Profesör
Lupin'i artan bir saygıyla süzüyorlardı. Onları ikinci bir
koridordan geçirdi ve öğretmenler odasının tam önünde
durdu.
"İçeri buyurun" dedi kapıyı açıp yana çekilerek.
Eski, dağınık iskemlelerle dolu, uzun, duvarları ahşap
kaplamalı bir oda olan öğretmenler odasında, bir
öğretmen hariç, kimse yoktu. Profesör Snape alçak bir
koltukta oturuyordu, sınıf içeri girerken dönüp baktı.
Gözleri pırıl pırıl parlıyordu, ağzının kenarında pis ve
alaylı bir gülüş vardı. Profesör Lupin içeri girip kapıyı
kapamaya kalkışınca Snape,
"Açık bırak, Lupin" dedi.
"Buna tanık olmamayı tercih ederim." Ayağa kalktı, kara
cüppesi arkasında dalgalanarak sınıfın yanından geçti.
Kapıya gelince olduğu yerde döndü ve,
"Herhalde seni
uyaran olmamıştır, Lupin" dedi. "Ama bu sınıfta Neville
Longbottom var. Ona zor bir şeyi emanet etmemeni
tavsiye ederim. Tabii, Miss Granger kulağına
talimatlarını fısıldamıyorsa."Neville kıpkırmızı oldu. Harry ise gözlerinden ateşler
saçarak Snape'e baktı. Kendi sınıfında Neville'e zorbalık
etmesi bile yeterince kötüyken, şimdi de kalkmış başka
öğretmenlerin önünde aynı şeyi yapıyordu.
Profesör Lupin kaşlarını kaldırdı.
"Operasyonun ilk aşamasında bana Neville'in yardımcı
olacağını umuyordum" dedi,
"ve eminim hayran
olunacak bir performans gösterecek."
Neville'in yüzü, böyle bir şey mümkünse eğer, daha da
kızardı. Snape dudak büktü, sonra da kapıyı çarparak
çıkıp gitti.
Profesör Lupin, eliyle sınıfı odanın ucuna doğru
çağırarak,
"Şimdi" dedi. Burada öğretmenlerin yedek
cüppelerini bulundurdukları eski bir gardıroptan başka
bir şey yoktu. Profesör Lupin yanına gidince, gardırop
birden yalpalayıp duvara çarptı.
Çocuklardan kimi korkuyla geriye atlarken, Profesör
Lupin sükûnetle,
"Kaygılanacak bir şey yok" dedi.
"Orada bir Böcürt var."
Çoğuna göre bu kaygılanacak bir şeydi, oysa. Neville,
Profesör Lupin'e dehşet dolu bir bakış attı, Seamus
Finnigan ise zangırdamaya başlamış kapı topuzunu
endişeyle süzdü.
"Böcürt'ler karanlık, kapalı yerleri severler" dedi
Profesör Lupin. "Gardıropları, yatakların altındaki
boşlukları, lavaboların altındaki dolapları - bir keresinde
birinin sarkaçlı, büyük bir saat içine saklandığını bile
görmüştüm. Bu Böcürt ise buraya dün öğleden sonra
geldi. Ben de, acaba üçüncü sınıflara uygulamayapmam için öğretmenler burayı bana bırakır mı diye
müdüre sordum.
"O zaman, kendimize soracağımız ilk soru şu: Böcürt
nedir?"
Hermione elini kaldırdı.
"Bir biçim değiştiricidir" dedi. "Bizi en fazla neyin
korkutacağını düşünüyorsa onun biçimine bürünür."
Profesör Lupin,
"Ben bile daha iyi anlatamazdım" dedi,
Hermione ışıldadı. "Öyleyse karanlıkta oturan Böcürt
henüz bir biçime bürünmüş değil. Kapının öbür
yanındaki kişiyi en fazla neyin korkutacağını bilmiyor.
Tek başına olduğu vakit bir Böcürt'ün neye benzediğini
kimse bilmez. Ama ben onu dışarı çıkardığım anda, her
birimizin en çok korktuğu şey olacak.
"Yani" dedi Profesör Lupin, Neville'in korkudan ağzından
biraz tükürük saçmaya başlamasını görmezlikten
gelerek,
"daha başlamadan Böcürt'e karşı büyük bir
avantajımız var. Ne olduğunu fark ettin mi, Harry?"
Elini kaldırmış, ayaklarının üzerinde yaylanan Hermione
yanındayken bir soruya cevap vermek çok cesaret kırıcı
bir işti ama, Harry yine de şansını denedi.
"Şey - çok kalabalık olduğumuz için hangi biçime
bürüneceğini bilemez de ondan mı?"
"Tam dediğin gibi" dedi Profesör Lupin, Hermione de
biraz düş kırıklığına uğramış görünerek elini indirdi. “Bir
Böcürt'le başa çıkmak için yanınızda birilerinin olması
her zaman en iyisidir. Aklı karışır. Ne olmalı acaba,
başsız bir ceset mi, et yiyen bir sümüklüböcek mi? Birseferinde bir Böcürt'ün tam da bu hatayı işlediğini
görmüştüm. aynı anda iki kişiyi birden korkutmaya
çalıştı, yarı yarıya sümüklüböceğe dönüştü. Doğrusu,
hiç de korkutucu değil.”
"Bir Böcürt'ü püskürten büyü basittir, ama zihin gücü
gerektirir. Anlıyorsunuz ya, Böcürt'lerin işini asıl bitiren
şey kahkahadır. Yapmanız gereken, onu eğlenceli
bulacağınız bir biçime bürünmeye zorlamaktır.
"Büyüyü önce asasız deneyeceğiz. Arkamdan
tekrarlayın, lütfen... Riddikulus".
Sınıf hep bir ağızdan,
"Riddikulus!" dedi.
"İyi. Çok iyi. Ama korkarım bu kolay bölümüydü. Çünkü
bu kelime tek başına yeterli değil. İşte sen de bu
noktada devreye giriyorsun, Neville."
Gardırop yeniden sarsıldı, ama idama gidiyormuş gibi
öne çıkan Neville ondan fazla sarsılıyordu.
"Şimdi, Neville" dedi Profesör Lupin. "Önce şunu
sorayım: Seni dünyada en çok korkutan şey nedir
dersin?"
Neville'in dudakları kıpırdadı, ama ses çıkmadı.
Profesör Lupin neşeyle,
"Pardon, Neville, duyamadım"
dedi.
Neville, sanki birisi ona yardım etsin diye yalvarıyormuş
gibi, çaresizce etrafına bakındı. Sonra da zar zor
duyulan bir sesle, adeta fısıldayarak,
"Profesör Snape"
dedi.
Hemen hemen herkes güldü. Hatta Neville bile özür
dilercesine sırıttı. Ancak Profesör Lupin düşünceligörünüyordu.
"Demek Profesör Snape... hımmm... Neville, sanırım
ninenle birlikte oturuyorsun, değil mi?"
"Şey - evet" dedi Neville, tedirgin bir şekilde. "Ama -
Böcürt'ün ona dönüşmesini de istemiyorum."
"Hayır, hayır, beni yanlış anladın" dedi Profesör Lupin.
Şimdi gülümsüyordu. "Acaba bize ninenin genelde ne
tür şeyler giydiğini söyleyebilir misin?"
Neville şaşırmış göründü, ama cevap da verdi: "Eh...
hep aynı şapkayı giyer. Yüksek bir şapka, tepesinde de
doldurulmuş bir akbaba var. Ve uzun bir elbise...
normalde, yeşil... bazen de tilki kürkünden bir eşarp."
"Peki ya çanta?" diye tüyo verdi Profesör Lupin.
"Büyük, kırmızı bir çanta" dedi Neville.
"Tamam öyleyse... O giysileri çok canlı bir şekilde
gözünün önüne getirebiliyor musun, Neville? Zihninin
gözünde onları görebiliyor musun?"
Neville, pek de emin olmadan,
"Evet" dedi. Belli ki
arkasından ne geleceğini merak ediyordu.
Lupin,
"Böcürt bu dolaptan dışarı fırlayınca ve seni
görünce, Neville" dedi,
"Profesör Snape'in biçimine
bürünecek. Sen de asanı kaldıracaksın -böyle- ve
'Riddikulus' diye bağıracaksın - ve ninenin giysileri
üzerinde var gücünle yoğunlaşacaksın. Her şey yolunda
giderse, Profesör Böcürt Snape, o yeşil elbiseyi giyip, o
akbabalı şapkayı takmak ve büyük, kırmızı çantayı
taşımak zorunda kalacak."Herkes kahkahayı bastı. Gardırop daha da şiddetle
yalpaladı.
"Eğer Neville başarılı olursa, böcürt büyük bir ihtimalle
dikkatini sırayla hepimize çevirecek" dedi Profesör
Lupin. "Şimdi hepinizin bir dakikanızı ayırıp sizi en fazla
korkutan şeyi düşünmenizi ve ne yapıp da onu komik
görünmeye zorlayacağınızı hayal etmenizi istiyorum..."
Herkes sustu. Harry düşündü... Dünyada onu en çok
korkutan şey neydi?
Aklına önce Lord Voldemort geldi - tüm gücüne
kavuşmuş bir Voldemort. Ama daha o bir Böcürt
Voldemort'a karşı olası bir karşı saldırıyı planlamaya
başlamadan, zihninin yüzeyine korkunç bir görüntü
süzüldü...
Çürümekte olan, ıslak ıslak ışıldayan bir el, kara bir
pelerinin altına kayarcasına sokulan bir el...
görünmeyen bir ağızdan çıkan uzun, hırıltılı bir soluk...
sonra insanda boğuluyormuş duygusu uyandıracak
kadar içe işleyen bir soğuk...
Harry ürperdi, sonra da kimsenin fark etmediğini umarak
çevresine bakındı. Çoğu kişi gözlerini sıkı sıkıya
yummuştu. Ron kendi kendine,
"Bacaklarını kopar"
diyordu. Harry onun neyi kastettiğinden emindi, çünkü
Ron en çok örümceklerden korkardı.
Profesör Lupin,
"Herkes hazır mı?" diye sordu.
Harry korkuyla sarsıldı. O hazır değildi. İnsan bir Ruh
Emici'yi nasıl daha az korkunç hale getirirdi? Ama ek
süre istemek de hoşuna gitmiyordu. Başka herkes
“evet" anlamında başını sallıyor ve kollarını sıvıyordu."Neville, geriye çekileceğiz" dedi Profesör Lupin.
"Önünde açık bir alan olsun, tamam mı? Bir sonrakini
ben öne çıksın diye çağıracağım... Hadi bakalım,
hepiniz geriye çekilin ki, Neville rahat rahat çalışsın."
Hepsi geriye, duvarların dibine çekilerek Neville'i
gardırobun yanında tek başına bıraktı. Neville solgun ve
korkmuş görünüyordu, ama cüppesinin kollarını
sıvamıştı ve asasını hazır tutuyordu.
Kendi asasını da gardırop kapısının topuzuna yöneltmiş
olan Profesör Lupin,
"Üçe kadar sayıyorum, Neville"
dedi. "Bir - iki - üç - şimdi"
Profesör Lupin'in asasının ucundan kıvılcımlar fışkırarak
kapının topuzuna çarptı. Kapı bir hamlede açıldı. Kanca
burunlu ve tehdit edici görünen Profesör Snape dışarı
çıktı, gözlerinden şimşekler çakarak Neville'e baktı.
Neville geriledi, asasını kaldırdı, ağzını açtı, ama ses
çıkmadı. Snape, cüppesinin içine elini atarak, onun
üzerine yürüyordu.
"R-r-riddikulus!" diye ciyakladı Neville.
Kırbaç şakırtısı gibi bir ses duyuldu. Snape sendeledi.
Sırtında uzun, dantelli bir elbise, başında da tepesinde
güve yenikli bir akbabanın bulunduğu yüksek bir şapka
vardı şimdi. Elinde koskocaman, kırmızı bir çanta
taşıyordu.
Herkes kahkahayı bastı; kafası karışan böcürt tereddüt
etti ve Profesör Lupin bağırdı: "Parvati! Öne çık!"
Parvati, yüzünde kararlı bir ifadeyle, öne yürüdü. Snape
ona döndü. Bir şrak sesi daha duyuldu. Şimdi Snape'inyerinde kan lekeleri içinde, sargılı bir mumya duruyordu.
Görmeyen yüzü Parvati'ye çevriliydi. Yavaş yavaş,
ayaklarını sürüyüp kaskatı kollarını havaya kaldırarak
ona doğru yürümeye başladı.
"Riddikulus!" diye haykırdı Parvati.
Sargılardan biri mumyanın ayağı dibinde çözüldü,
mumyanın ayağı sargıya takıldı, yüzükoyun yere düştü,
kafası yuvarlanıp gitti.
"Seamus!" diye bağırdı Profesör Lupin.
Seamus, Parvati'nin yanından ok gibi atıldı.
Şrak! Mumyanın olduğu yerde şimdi siyah saçları yere
kadar uzanan, iskelet gibi, yemyeşil suratlı bir kadın
vardı - bir ölüm perisi. Ağzını ardına kadar açtı, odayı bu
dünyaya ait olmayan bir ses doldurdu; Harry'nin
başındaki saçları diken diken eden, uzun, iniltili bir
feryat -
"Riddikulus!" diye haykırdı Seamus.
Ölüm perisi boğulur gibi bir ses çıkardı ve boğazını
kavradı; sesi gitmişti.
Şrak! Ölüm perisi şimdi döne döne kuyruğunu
kovalayan bir fareye dönüşmüştü, sonra -şrak!- kayan
ve kıvranan bir çıngıraklı yılan olmuştu ki -şrak!- tek,
kanlı bir gözbebeğine dönüştü.
"Aklı karıştı!" diye bağırdı Lupin. "Başarıyoruz! Dean!"
Dean hızla öne yürüdü.
Şrak! Gözbebeği kopuk bir el oldu; el fırlayıp dönerek
döşemede yengeç gibi sürünmeye koyuldu."Riddikulus!" diye feryat etti Dean.
Bir çat sesi duyuldu, el bir fare kapanına sıkıştı.
"Mükemmel! Sıra sende, Ron!"
Ron öne fırladı.
"Şrak!"
Bir çok kişi çığlık attı. İki metre boyunda, baştan aşağı
tüylü dev bir örümcek, kıskaçlarını tehdit edici şekilde
şaklatarak Ron'un üzerine yürüyordu. Harry bir an
Ron'un donup kaldığını sandı. Sonra; "Riddikulus!" diye
böğürdü Ron ve örümceğin bacakları yok oldu.
Yuvarlanmaya başladı. Lavender Brown viyaklayarak
onun önünden kaçtı ve örümcek Harry'nin ayakları
dibinde durdu. Harry asasını kaldırarak hazırlandı, ama
"Bırak!" diye bağırdı Profesör Lupin birden, hızla ilerledi.
Şrak!
Bacaksız örümcek yok olmuştu. Bir saniye herkes
nerede olduğunu görmek için çılgınca etrafa bakındı.
Sonra Lupin'in önünde gümüşi beyaz bir kürenin havada
asılı olduğunu gördüler. Lupin, adeta tembelce,
"Riddikulus!" dedi.
Şrak!
Böcürt bir karafatma olarak yere inerken, Lupin,
"İleri,
Neville, bitir işini!" diye bağırdı.
Şrak!
Snape geri dönmüştü. Bu sefer Neville, çok kararlı
görünerek hamle etti."Riddikulus!" diye bağırdı ve bir an Snape'i dantelli
elbisesiyle görür gibi oldular, sonra Neville gürültüyle,
"Ha!" diye güldü ve böcürt patladı. Binlerce minik duman
demetine ayrılıp kayboldu.
Sınıf alkışlamaya başlarken, Profesör Lupin,
"Mükemmel!" diye bağırdı. “Mükemmel, Neville!
Hepinize aferin. Durun bakalım... Böcürt'le uğraşan her
kişi için Gryffindor'a beş puan - iki kez yaptığı için
Neville'e on puan - Hermione ile Harry’ye de onbeşer
puan.”
"Ama ben hiçbir şey yapmadım ki" dedi Harry.
"Sen ve Hermione dersin başında sorularımı doğru
cevapladınız, Harry" dedi Lupin tatlılıkla. "Çok iyi, millet,
mükemmel bir dersti. Ev ödevi olarak da, bir zahmet
Böcürt bölümünü okuyup benim için özetini çıkartın...
ödevler pazartesi günü verilecek. Hepsi bu kadar."
Öğrenciler heyecanla konuşarak öğretmenler odasını
terk ettiler. Ancak Harry kendini hiç de keyifli
hissetmiyordu. Profesör Lupin kasıtlı olarak onun
Böcürt'le uğraşmasına engel olmuştu. Neden? Yoksa
Harry'nin trende yığıldığını gördüğü ve onun
beceremeyeceğini düşündüğü için mi? Harry'nin yine
kendinden geçeceğini mi sanıyordu?
Ama başka kimse olayın farkında değildi.
"O ölüm perisini nasıl hallettiğimi gördünüz mü?" diye
bağırdı Seamus.
"Ya eli?" diye bağırdı Dean, kendi elini sallayarak.
"O şapkayla Snape'i?""Ya benim mumyamı?"
Lavender düşünceli düşünceli,
"Acaba Profesör Lupin
neden kristal toplardan korkuyor?" dedi.
Çantalarını almak için sınıfa dönerlerken, Ron
heyecanla,
"Bu şimdiye kadar yaptığımız en iyi Karanlık
Sanatlara Karşı Savunma dersiydi, değil mi?" diye
sordu.
Hermione,
"Çok iyi bir öğretmene benziyor" dedi
onaylayarak. "Ama keşke ben de Böcürt'le karşı karşıya
gelseydim".
"Seninki ne olurdu?" dedi Ron, kıs kıs gülerek. "On
üzerinden dokuz aldığın bir ev ödevi mi?"SEKİZİNCİ BÖLÜM:
ŞİŞMAN HANIM'IN KAÇIŞI
Kısa sürede, Karanlık Sanatlara Karşı Savunma çoğu
kişinin en sevdiği ders haline gelmişti. Profesör Lupin
hakkında ileri geri konuşanlar, sadece Draco Malfoy ile
onun Slytherin çetesiydi.
Profesör Lupin geçerken Malfoy gürültülü bir fısıltıyla,
"Şunun cüppesinin haline bak" diyordu,
"eski ev cinimiz
gibi giyiniyor."
Ama diğerleri Profesör Lupin'in cüppesinin yamalı ya da
yıpranmış olmasına aldırmıyordu bile. Sonraki birkaç
dersi de ilki kadar ilginç olmuştu. Böcürtler'den sonra
cincücelere benzeyen pis, küçük yaratıklar olan Kırmızı
Kafalar'ı incelediler. Kan dökülen her yerde, şatoların
zindanlarında ve terk edilmiş savaş alanlarındaki
siperlerde pusuya yatar, kaybolanlara kısa ve kalın
sopalarla vurmak için beklerlerdi. Kırmızı Kafalar'dan
sonra, pullu maymunları andıran sürüngen su yaratıkları
Kappa'lara geçtiler. Perdeli elleri, göllerinde her şeyden
habersiz dolaşanları boğsak diye kaşınırdı. Harry bazı
öbür derslerinde de aynı şekilde mutlu olsa, hayatta
başka bir şey istemezdi. En kötüsü İksir dersiydi. Snape
bugünlerde özellikle kinci davranıyordu, kimsenin de
bunun niye olduğundan şüphesi yoktu. Snape'in biçimini
alan ve Neville'in, ninesinin giysilerini giydirdiği
Böcürt'ün hikâyesi, okula orman yangını hızıyla
yayılmıştı. Snape bunu komik bulmamıştı anlaşılan.
Profesör Lupin'in adı geçince gözlerinde tehditkârşimşekler çakıyordu, Neville'e eskisinden daha da fazla
zorbalık ediyordu.
Harry, Profesör Trelawney'nin kuledeki boğucu
odasında, eğri büğrü şekilleri ve sembolleri çözerek,
profesörün ona her bakışında yaşlarla dolan kocaman
gözlerini görmezlikten gelmeye çalışarak geçirdiği
saatleri de korkuyla bekler olmuştu. Profesör
Trelawney'yi sevemiyordu, oysa sınıfından bazı
öğrenciler ona yüceltme sınırlarına varan bir saygı
gösteriyorlardı. Parvati Patil ve Lavender Brown öğlen
saatlerinde Profesör Trelawney'nin kuledeki odasını
ziyareti âdet haline getirmişlerdi. Her seferinde de
yüzlerinde, sinir bozacak kadar üstünlük taşıyan bir
ifadeyle geri dönüyorlardı, başkalarının bilmedikleri
şeyleri biliyorlarmış gibi. Harry'den söz ederken kısık
sesle konuşmaya da başlamışlardı, o sanki ölüm
döşeğinde yatıyormuş gibi bir halleri vardı.
Hareketli ilk dersten sonra aşırı derecede sıkıcı bir hal
alan Sihirli Yaratıkların Bakımı'nı ise aslında kimse
sevmiyordu. Hagrid kendine güvenini kaybetmiş gibiydi.
Şimdilik bir çok dersi, muhtemelen dünyanın en sıkıcı
yaratıkları olan Pıtırkurtlar'a nasıl bakacaklarını
öğrenmekle geçiriyorlardı.
Bir saati daha Pıtırkurtlar'ın yapışkan boğazlarından
aşağı ince ince doğranmış yeşil salata tıkmakla
geçirdikten sonra Ron,
"İnsan neden onlara bakma
zahmetine katlansın ki?" diye sormuştu.
Ama ekim ayıyla birlikte Harry kendisini oyalayacak
başka bir şey daha buldu. Bu o kadar zevkli bir şeydi ki,
sıkıntılı derslerini unutturdu. Quidditch sezonuyaklaşıyordu. Gryffindor takımının kaptanı Oliver Wood
da, yeni sezondaki taktikleri tartışmak için perşembe
akşamı bir toplantı yaptı.
Bir Quidditch takımında yedi kişi vardı: Kırmızı, futbol
topu büyüklüğünde bir top olan Quaffle'ı sahanın her iki
ucundaki on beş metre yüksekliğinde çemberlerden
geçirerek gol atmakla görevli üç Kovalayıcı; hızla
oradan oraya seğirtip oyunculara saldırmaya çalışan iki
ağır, siyah top olan Bludger'ları kovalamak için ağır
sopalarla donanmış iki Vurucu; kaleleri koruyan bir
Tutucu ve işi en zor olan Arayıcı. Onun görevi, minik,
kanatlı, ceviz büyüklüğünde bir top olan Altın Snitch'i
yakalamaktı. Snitch yakalanınca oyun sona erer ve
Arayıcı'nın takımı fazladan yüz elli puan kazanırdı.
Oliver Wood, on yedi yaşında sağlam yapılı bir çocuktu,
Hogwarts'ta yedinci sınıfta okuyordu, yani son yılıydı.
Karanlığın çökmekte olduğu Quidditch sahasının
kenarındaki buz gibi soyunma odasında takımının altı
üyesine hitap ederken, sakin sesinde bir umutsuzluk
vardı.
"Quidditch Kupası'nı kazanmak için bu son şansımız -
benim son şansım" dedi onlara, önlerinde bir aşağı bir
yukarı yürüyerek. "Bu yılın sonunda okulu bitiriyorum.
Bir daha Kupa'yı alma ihtimalim olmayacak.
"Gryffindor yedi yıldır Kupa'yı kazanamıyor. Tamam, çok
talihsizdik, olursa bu kadar olur -sakatlıklar- sonra
geçen yıl turnuva iptal oldu..." Wood, sanki bu hatıra
hâlâ üzüntüden boğazını tıkıyormuş gibi yutkundu.
"Oysa biliyoruz ki bizim takımımız okuldaki - en - iyi -kahrolası - takım" dedi, bir yumruğuyla diğer eline
vurarak. O eski çılgınca pırıltı yine gözlerine yerleşmişti.
"Muhteşem üç Kovalayıcı'mız var."
Eliyle Alicia Spinnet, Angelina Johnson ve Katie Bell'i
gösterdi.
"Yenilmez iki Vurucu'muz var."
Fred ve George Weasley bir ağızdan,
"Kes şunu, Oliver,
bizi mahcup ediyorsun" dediler, kızarmış numarası
yaparak.
Wood, Harry'ye bir tür vahşi gururla ve ateş püsküren
gözlerle bakarak,
"Ve bize her seferinde maçı
kazandıran bir Arayıcı'mız var!" dedi. "Ve ben" diye
ekledi, sonradan aklına gelmiş gibi.
"Biz de senin çok iyi olduğunu düşünüyoruz, Oliver"
dedi George.
"Panter gibi Tutucu,
" dedi Fred.
Wood yeniden voltalamaya başlayarak,
"Mesele şu ki"
dedi,
"bu son iki yıl Quidditch Kupası'nın üstüne bizim
adımız yazılmış olmalıydı. Harry takıma katıldığından
beri ben hep Kupa'nın çantada keklik olduğunu
düşündüm. Ama alamadık ve bu yıl o şeyin üzerinde
nihayet adımızı görmek için son şansımız..."
Wood öyle büyük bir kederle konuşuyordu ki, Fred ve
George bile halden anlar bir tavır içine girdiler.
"Oliver, bu yıl bizim yılımız" dedi Fred.
"Başaracağız, Oliver!" dedi Angelina.
"Mutlaka" dedi Harry.Takım, azimle dolu bir şekilde haftada üç akşam
antrenman yapmaya başladı. Hava gittikçe daha soğuk
ve yağmurlu oluyordu, geceler de daha karanlıktı, ama
çamur, rüzgâr ve yağmur gemi azıya alsa da, Harry'nin
muazzam gümüş Quidditch Kupası'nı nihayet
kazanmaya yönelik o harika hayalini lekeleyemezdi.
Harry bir akşam antrenmandan sonra üşümüş ve
kaskatı olmuş, ama antrenmanın gidişinden hoşnut
halde Gryffindor Ortak Salonu'na döndüğünde, oda
heyecanla kaynıyordu.
Şöminenin başındaki en iyi iskemlelerden ikisine
oturmuş, Astronomi için birtakım yıldız çizelgeleri
tamamlayan Ron ve Hermione'ye,
"N'oldu?" diye sordu.
Hayli hırpalanmış eski ilan tahtasına konmuş bir
duyuruyu gösteren Ron,
“İlk Hogsmeade hafta sonu."
dedi. "Ekim sonu, Cadılar Bayramı."
"Mükemmel,
" dedi, Harry'nin arkasından portre
deliğinden geçen Fred. "Zonko'ya bir uğramam
gerekiyor, Pis Kokulu Topaklar'ım bitti bitecek."
Morali inişe geçen Harry, kendini Ron'un yanındaki
iskemleye attı. Hermione onun aklından geçenleri
okumuş gibiydi.
"Harry, eminim bir dahaki sefere gidebilirsin" dedi.
"Black'i yakalamaları yakındır, zaten bir kez ortalarda
görüldü bile."
"Black, Hogsmeade'de bir şeyler yapmaya kalkışacak
kadar aptal değil." dedi Ron. "McGonagall'a bu sefer
gidebilir misin diye sor, Harry, bir daha gidene kadar
aradan asırlar geçebilir.""Ron!" dedi Hermione. "Harry'nin okulda kalması
gerekiyor."
"Okulda kalan tek üçüncü sınıf öğrencisi de o olamaz
ama" dedi Ron. "McGonagall'a sor, haydi, Harry."
Harry kararını vererek,
"Evet, soracağım sanırım" dedi.
Hermione tartışmak için ağzını açtı, ama tam o anda
Crookshanks bir tüy hafifliğiyle onun kucağına atladı.
Ağzından büyük, ölü bir örümcek sarkıyordu.
Ron, yüzünü buruşturarak,
"Bunu önümüzde yemek
zorunda mı?" diye sordu.
"Akıllı Crookshanks'im benim, onu tek başına mı
yakaladın?" dedi Hermione.
Crookshanks örümceği ağır ağır çiğnedi, sarı gözleri
küstahça Ron'a dikilmişti.
"Onu orda tut yeter" dedi Ron sinirli sinirli. Yeniden yıldız
çizelgesine döndü. "Scabbers çantamda uyuyor."
Harry esnedi. Aslında gidip yatmak istiyordu, ama kendi
yıldız çizelgesini de tamamlaması gerekiyordu.
Çantasını kendine doğru çekti, parşömenini,
mürekkebini ve tüy kalemini çıkararak çalışmaya
başladı.
Ron, son yıldızın adını da gösterişli bir edayla yazıp
çizelgeyi Harry'nin önüne sürerek,
"İstiyorsan
benimkinden kopya çekebilirsin" dedi.
Kopyadan hiç haz etmeyen Hermione dudaklarını
büzdü, ama bir şey demedi. Crookshanks hâlâ gözlerini
kırpmadan Ron'a bakıyor, tüylü kuyruğunun ucunu
yavaşça sallıyordu. Sonra, aniden atladı."AYY!" diye bağırdı Ron, Crookshanks'in dört pençesini
derinlere gömüp vahşice yırtmaya başladığı çantasını
kaptı. "DEFOL ŞURDAN, SENİ APTAL HAYVAN!"
Ron çantasını Crookshanks'in pençelerinden
kurtarmaya çalışıyordu, ama Crookshanks yapışıp
kalmıştı. Tükürükler saçıyor ve kuyruğunu kamçı gibi
vuruyordu.
"Ron, onun canını yakma!" diye bağırdı Hermione,
cırtlak bir sesle. Bütün ortak salon onları izliyordu. Ron,
Crookshanks'in hâlâ sıkı sıkıya yapışmış olduğu çantayı
fırıldak gibi döndürürken, Scabbers uçarcasına çantanın
tepesinden fırladı.
Ron,
"TUTUN ŞU KEDİYİ!" diye haykırdı. Crookshanks
çantanın kalıntılarından kurtulmuş, masanın üstüne
atlamıştı, dehşet içindeki Scabbers'ın peşinden
koşuyordu.
George Weasley, Crookshanks'in üstüne atladı, ama
kaçırdı. Scabbers yirmi çift bacak arasından sıyrılarak
eski bir konsolun altına uçtu. Crookshanks kayarak fren
yaptı, çizgili bacaklarının üzerinde çömeldi ve ön
ayağıyla konsolun altına gözü dönmüşçesine pençe
atmaya koyuldu.
Ron ve Hermione telaşla geldiler. Hermione,
Crookshanks'i gövdesinden yakalayıp uzaklaştırdı. Ron
kendini karın üstü yere attı ve büyük zorlukla Scabbers'ı
kuyruğundan tutup çıkardı.
Hermione'ye, küplere binmiş halde,
"Şunun haline bak!"
dedi, Scabbers'ı onun önünde tutup sallayarak. "Bir deri
bir kemik kaldı! O kediyi ondan uzak tut!"Hermione, sesi titreyerek,
"Crookshanks için bu çok
doğal" dedi. "Bütün kediler fareleri kovalar, Ron!"
Deli gibi çırpınan Scabbers'ı yeniden cebine girsin diye
ikna etmeye çalışan Ron,
"O hayvanda garip bir şey
var!" dedi. "Scabbers'ın çantamda olduğunu söylediğimi
duydu!"
Hermione sabırsızlıkla,
"Ay, ne saçmalık" dedi.
"Crookshanks onun kokusunu alabiliyor, Ron, yoksa
nasıl -"
Ron,
"O kedi Scabbers'a kafayı takmış!" dedi. Çevresine
toplanmış insanların kıkırdamaya başlamasını da
görmezden geldi. "Scabbers ondan önce geldi, üstelik
de hasta!"
Ron Ortak Salon'u uygun adım geçip erkek öğrencilerin
yatakhanesine giden merdivenlerde kayboldu.
Ertesi gün Ron hâlâ Hermione'ye kızgındı. Bitkibilim
dersi boyunca, üçü aynı Pofuduk Bezelye üzerinde
çalıştıkları halde Hermione'yle konuşmadı dense yeridir.
Bitkilerin tombul pembe kabuklanı soyup pırıl pırıl içlerini
tahta kovaya boşaltırlarken, Hermione ürkek ürkek,
"Scabbers nasıl?" diye sordu.
Ron öfkeyle,
"Yatağımın altında saklanmış, titreyip
duruyor" dedi. Taneleri kovaya isabet ettiremeyince
bezelyeler seranın döşemesine saçıldı.
Bezelyeler gözlerinin önünde tomurcuklanırken,
Profesör Sprout,
"Dikkat et, Weasly, dikkat et'" diye
bağırdı.Bir sonraki dersleri Biçim Değiştirme'ydi. Dersten sonra
Profesör McGonagall'a diğerleriyle birlikte Hogsmeade'e
gidip gidemeyeceğini sorma kararı alan Harry, sınıfın
dışındaki kuyruğa katıldı. Ne tür bir tartışma yöntemi
izleyeceğine karar vermeye çalışıyordu. Ama kuyruğun
başındaki karışıklık dikkatini dağıttı.
Lavender Brown ağlıyor gibiydi. Parvati kolunu ona
sarmıştı ve pek ciddi görünen Seamus Finnigan ile
Dean Thomas'a bir şeyler anlatıyordu.
Hermione, Harry ve Ron'la birlikte gruba katılırken,
endişeyle,
"Ne oldu, Lavender?" dedi.
Parvati,
"Bu sabah evden mektup aldı" diye fısıldadı.
"Tavşanı, Binky. Bir tilki tarafından öldürülmüş."
"Ah,
" dedi Hermione,
"Çok üzüldüm, Lavender."
"Bilmem gerekirdi!" dedi Lavender, trajik bir edayla.
"Bugün ayın kaçı olduğunu biliyor musunuz?"
"Şey-?"
"Ekimin on altısı! 'Şu korktuğun şey var ya – On Altı
Ekim'de gerçekleşecek.' Hatırlıyor musunuz? Haklıydı,
haklıydı!"
Artık bütün sınıf Lavender'ın çevresine toplanmıştı.
Seamus ciddi ciddi başını sallıyordu. Hermione bir an
durakladı, sonra da,
"Sen" dedi,
"Binky'nin bir tilki
tarafından öldürüleceğinden mi korkuyordun?"
"İlle de bir tilki değil" dedi Lavender, Hermione'ye sel
gibi yaşlar akıtan gözlerle bakarak. "Ama öleceğinden
korkuyordum elbette, değil mi?""Ah" dedi Hermione. Kısa bir tereddütün ardından
sordu: "Binky yaşlı bir tavşan mıydı?"
"Ha - hayır!" diye hıçkırdı Lavender. "O - o daha
bebecikti!"
Parvati arkadaşının omzunu daha da sıkı sardı.
"İyi ama, öleceğinden neden korkuyordun öyleyse?"
diye sordu Hermione.
Parvati, ateş saçan gözlerini ona dikti.
Hermione, grubun geri kalanına dönerek,
"Yani,
meseleye mantıkla bakacak olursanız" dedi,
"yani, Binky
bugün bile ölmedi, değil mi, sadece Lavender haberi
bugün aldı" Lavender yüksek sesle bir hüngürtü kopardı
"ve bundan korkuyor da olamazdı, çünkü onun için
gerçek bir şok oldu."
Ron yüksek sesle,
"Hermione'ye aldırma, Lavender"
dedi,
"o başkalarının hayvanlarına hiç önem vermez."
Profesör McGonagall tam o anda sınıfın kapısını açtı.
Belki de iyi oldu, Hermione ile Ron birbirlerine
öldürecekmiş gibi bakıyorlardı. Sınıfa girince Harry'nin
iki yanına oturdular ve ders boyunca birbirleriyle
konuşmadılar.
Ders sonunda zil çaldığında, Harry hâlâ Profesör
McGonagall’a ne diyeceğine karar vermemişti. Ama
Hogsmeade konusunu ilk açan profesör oldu.
Öğrenciler sınıftan çıkmaya çalışırken,
"Bir dakika,
lütfen!" diye seslendi. "Hepiniz benim binamda
olduğunuza göre, Hogsmeade izin belgelerinizi CadılarBayramı'ndan önce bana vermelisiniz. Belgesi olmayan
köyü ziyaret edemez, onun için unutmayın!"
Neville elini kaldırdı.
"Lütfen, Profesör, ben - ben sanırım kaybettim."
"Ninen senin iznini doğrudan bana yolladı, Longbottom"
dedi Profesör McGonagall. "Bunun daha emin bir yol
olduğunu düşünmüş. Eh, hepsi bu, gidebilirsiniz."
"Şimdi sor,
" diye fısıldadı Ron, Harry'ye.
"Evet, ama.." diye başladı Herrnione.
Ron inatla,
"Hadi, Harry" dedi.
Harry sınıfın geri kalanının çıkmasını bekledi, sonra da
tedirgin bir halde Profesör McGonagall'ın masasına
yöneldi.
"Evet, Potter?"
Harry derin bir nefes aldı.
"Profesör, teyzemle eniştem -şey- belgemi imzalamayı
unuttular" dedi.
Profesör McGonagall kare biçimindeki gözlüğünün
üstünden ona baktı, ama bir şey demedi.
"Onun için - yani - sizce uygun mu - yani uygun olur mu
eğer ben - eğer ben Hogsmeade'e gitsem?"
Profesör McGonagall önüne baktı ve masasının
üstündeki kâğıtları karıştırmaya koyuldu.
"Korkarım olmaz, Potter" dedi. "Ne dediğimi duydun.
Belgesi olmayan köyü ziyaret edemez. Kural böyle.""Ama - Profesör - teyzemle eniştem - biliyorsunuz"
,
onlar Muggle, pek anlamıyorlar - yani Hogwarts
kurallarını falan" dedi Harry. Bu arada Ron da habire
başını sallayarak onu yüreklendiriyordu,
"eğer
gidebileceğimi söylerseniz".
"Ama söylemiyorum." Profesör McGonagall ayağa
kalktı, kâğıtlarını bir çekmeceye titizce istifledi. "Belgede
anne babanın ya da velinin izin vermesi gerektiği açıkça
belirtilmiş." Dönüp yüzünde tuhaf bir ifadeyle ona baktı.
Acıma mıydı yoksa? "Özür dilerim, Potter, ama son
sözüm bu. Acele et, yoksa bir sonraki dersine geç
kalacaksın."
Yapacak şey yoktu. Ron, Profesör McGonagall
hakkında demediğini bırakmadı, söyledikleri Hermione'yi
fena halde öfkelendirdi. Hermione ise, Ron'u daha da
kızdıran bir "onun iyiliği için" ifadesi takınmıştı. Harry,
sınıfındaki herkesin, Hogsmeade'e gidince ilk önce ne
yapacakları hakkında yüksek sesle ve mutluluk içinde
konuşmalarına tahammül etmek zorunda kaldı.
Ron, Harry'yi neşelendirmeye gayret ederek,
"Şöleni
unutma" dedi. "Biliyorsun ya, Cadılar Bayramı şöleni,
akşama."
Harry kasvetli kasvetli,
"Evet" dedi,
"harika."
Cadılar Bayramı şöleni her zaman güzel olurdu, ama
herkes gibi Harry de şölene Hogsmeade'de geçirilmiş
bir günün ardından gelse, daha iyi olurdu tabii. Kim ne
dese, geride bırakılmış olmasının üzüntüsü silinmedi.
Tüy kalemini iyi kullanan Dean Thomas, belgede
Vernon Enişte'nin imzasını taklit etmeyi önerdi, amaHarry Profesör McGonagall'a belgesinin imzalı
olmadığını söylemişti bir kere. Dolayısıyla işe
yaramazdı. Ron yarım ağızla görünmezlik pelerinini
kullanmasını önerse de, Hermione buna şiddetle karşı
çıktı. Dumbledore'un, Ruh Emiciler'in bu pelerinlerin içini
görebildiği yolundaki sözlerini hatırlattı. Percy ise,
herhalde onu en az rahatlatan şeyleri söyledi:
"Hogsmeade için çok yaygara koparıyorlar, ama emin
ol, Harry, söylendiği kadar da değil" dedi ciddi ciddi.
"Tamam, şekerci dükkânları hiç fena sayılmaz, ama
Zonko'nun Şaka Dükkânı sahiden tehlikeli. Ve tamam,
Bağıran Baraka'yı ziyaret etmeye her zaman değer
ama, gerçekten Harry, bunlar bir yana, bir şey kaçırıyor
sayılmazsın."
Cadılar Bayramı sabahı, Harry ötekilerle birlikte uyandı
ve morali fena halde bozuk, kahvaltıya indi. Yine de
normal davranmak için elinden geleni yaptı.
Onun için çok üzülmüş görünen Hermione,
"Sana
Balyumruk'tan bir sürü şeker getiririz" dedi.
"Evet, bir dolu" dedi Ron. O ve Hermione,
Harry'nin ne kadar düş kırıklığına uğradığını görünce,
Crookshanks yüzünden kavga ettiklerini unutmuşlardı.
Harry, bir şey yokmuş gibi davranmaya çalışarak,
"Benim için üzülmeyin" dedi. "Şölende görüşürüz. İyi
eğlenceler."
Hademe Filch'in ön kapısında beklediği Giriş Salonu'na
kadar onlara eşlik etti. Filch kapının iç tarafında durmuş,
elindeki uzun bir listeden isimleri kontrol ediyordu.Şüpheyle her yüzü süzerek gitmemesi gereken kişilerin
sıvışmamasını garantiye alıyordu.
Crabbe ve Goyle'la birlikte sıraya girmiş olan Malfoy,
"Burada mı kalıyorsun, Potter?" dedi. "Ruh Emiciler'in
yanından geçmeye korkuyor musun?"
Harry ona aldırmadı, tek başına mermer merdivenlerden
çıktı, ıssız koridorları geçti ve Gryffindor Kulesi'ne vardı.
Şişman Hanım uyuklarken birden sıçrayıp,
"Parola?"
diye sordu.
"Tortuna Majör,
" dedi Harry bezgin bezgin.
Portre savrulup açıldı, Harry delikten tırmanarak Ortak
Salon'a girdi. Salon gevezelik eden birinci ve ikinci
sınıflarla ve belli ki Hogsmeade'i biraz fazla ziyaret
ettikleri için artık bunu yenilik saymayan birkaç büyük
sınıf öğrencisiyle doluydu.
"Harry! Harry! Selam, Harry!"
Seslenen, Harry'ye pek hayranlık duyan ikinci sınıf
öğrencisi Colin Creevey'ydi. Colin onunla konuşmak için
hiçbir fırsatı kaçırmazdı.
"Hogsmeade'e gitmiyor musun, Harry? Neden?
“Hey”
, Colin hevesle çevresindeki arkadaşlarına baktı,
"istersen gelip bizimle oturabilirsin, Harry!"
"Şey - hayır, sağ ol, Colin" dedi Harry. Bir sürü insanın,
alnındaki yara izine gözünü dikip bakmasını kaldıracak
halde değildi. "Ben - benim kütüphaneye gitmem gerek,
ödevim var."Bunu söyledikten sonra, gerisingeri dönüp portre
deliğinden çıkmaktan başka seçeneği kalmamıştı.
O giderken Şişman Hanım aksi bir sesle arkasından
seslendi: "Beni uyandırmanın ne âlemi vardı sanki?"
Harry ruhsuz ruhsuz kütüphaneye doğru yürüdü, ama
yarı yolda fikir değiştirdi. Canı ders çalışmak
istemiyordu. Geri dönünce, Filch'le burun buruna geldi.
Belli ki Filch, Hogsmeade ziyaretçilerinin sonuncusunu
da yolcu etmişti.
"Sen ne yapıyorsun burda?" diye hırladı kuşkuyla.
Harry doğruyu söyledi: "Hiçbir şey."
"Hiçbir şeymiş!" dedi Filch tükürürcesine, çenesi
sevimsiz bir şekilde titredi. "Ben de inandım! Burada
sinsi sinsi tek başına dolaşıyorsun. Niye öbür mikrop
arkadaşlarınla birlikte Pis Kokulu Topaklar, Geğirme
Tozu ve Vızvız Kurtlar almak için Hogsmeade'de
değilsin?"
Harry omuzlarını silkti.
"Eh, hadi bakalım Ortak Salon'una, ait olduğun yere!"
diye kesip attı Filch. Harry gözden kaybolana kadar da
olduğu yerde durup gözlerinden ateş saçarak
arkasından baktı.
Ama Harry Ortak Salon'a dönmedi, bir merdivenden
çıktı. Kararsız bir halde, Hedwig'i görmeye
Baykuşhane'ye mi gitsem acaba diye düşünüyor ve
başka bir koridorda yürüyordu ki, odaların birinden bir
ses,
"Harry?" dedi.Harry kimin seslendiğini duymak için hemen geri döndü
ve odasının kapısından dışarı bakan Profesör Lupin'i
gördü.
"Ne yapıyorsun?" dedi Lupin. Ama bunu Filch'inkinden
çok daha farklı bir tonla sormuştu. "Ron'la Hermione
nerde?"
"Hogsmeade'de" dedi Harry, aldırmıyormuş gibi
davranarak.
"Ah,
" dedi Lupin. Bir an Harry’ye baktı. "Niye içeri
girmiyorsun? Bir sonraki dersim için, biraz önce bir
Garkenez getirdiler."
"Bir ne?" dedi Harry.
Lupin’in arkasından odaya girdi. Bir köşede çok büyük
bir akvaryum vardı. Küçük, sivri boynuzları olan pis yeşil
renkli bir yaratık cama yapıştırdığı suratını şekilden
şekle sokuyor, ince uzun parmaklarını açıp kapıyordu.
Lupin, Garkenez'i düşünceli düşünceli süzerek,
“Su
iblisi” dedi. "Bize pek zorluk çıkarmaz herhalde, hele
Kappalar'dan sonra. Bütün iş kavrayışından
kurtulmakta. Anormal uzuluktaki parmaklarını görüyor
musun? Kuvvetli, ama kolayca kıvrılıyor".
Garkenez yeşil dişlerini gösterdi ve sonra da kendini
köşedeki arapsaçı gibi otların içine gömdü.
Lupin, çaydanlığına bakınarak,
"Bir fincan çay ister
misin?" dedi. "Ben de tam kendime çay yapmayı
düşünüyordum."
"Tamam" dedi Harry, elini ayağını nereye koyacağını
şaşırmıştı.Lupin çaydanlığa asasıyla dokundu, ucundan birden
buhar fışkırdı.
Tozlu bir tenekenin kapağını kaldırarak,
"Otur" dedi.
"Korkarım, sadece poşet çayım var - ama çay yaprakları
canına yetmiştir herhalde."
Harry ona baktı. Lupin'in gözleri parıl parıl parlıyordu.
"Bunu nereden biliyorsunuz?" dedi Harry.
Lupin, Harry'ye kenarından bir parça kopmuş bir çay
kupası uzattı. "Profesör McGonagall söyledi.
Kaygılanmıyorsun, değil mi?"
"Hayır,
" dedi Harry.
Bir an Lupin'e, Magnolia Crescent'ta gördüğü köpekten
söz etmeyi düşündü, ama sonra vazgeçti. Lupin'in onu
ödlek sanmasını istemiyordu, hele bir Böcürt'le başa
çıkamayacağını düşündükten sonra.
Harry'nin düşündüklerinin bir kısmı yüzüne vurmuş olsa
gerek ki, Lupin,
"Seni kaygılandıran bir şey mi var,
Harry?" diye sordu.
"Hayır,
" diye yalan söyledi Harry. Biraz çay içti ve
Garkenez'in ona yumruk sallayışını seyretti. Birden,
"Evet" dedi, çayını Lupin'in masasına koyarak.
"Böcürt'le boy ölçüştüğümüz gün var ya?"
"Evet?" dedi Lupin yavaşça.
Harry ansızın,
"Niye benim boy ölçüşmeme izin
vermediniz?" dedi.
Lupin kaşlarını kaldırdı."Bunun apaçık ortada olduğunu sanıyordum, Harry"
dedi, biraz şaşırmış gibiydi.
Harry hayrete düşmüştü. Lupin'in böyle bir şey
yapmadığını söyleyip, inkâr edeceğini sanıyordu.
"Niye?" diye sordu yeniden.
Lupin hafifçe kaşlarını çatarak,
"Eh" dedi,
"Böcürt'ün
senin karşına çıktığında Lord Voldemort'un biçimine
bürüneceğini varsaydım."
Harry bakakaldı. Hem bu beklediği en son cevaptı, hem
de Lupin Voldemort'un adını söylemişti. O ana kadar
Harry'nin bu adı yüksek sesle söylediğini duyduğu tek
kişi (kendisi dışında), Profesör Dumbledore'du.
Lupin, Harry'ye hâlâ kaşları çatık bakarak,
"Anlaşılıyor ki
yanılmışım" dedi. "Ama Lord Valdemort'un öğretmenler
odasında bir anda belirmesinin iyi bir fikir olmadığını
düşündüm. İnsanların paniğe kapılacağını tahmin ettim."
Harry dürüstlükle,
"Önce Voldemort aklıma geldi" dedi.
"Ama sonra - sonra şu Ruh Emiciler'i hatırladım."
Lupin düşünceli düşünceli,
"Anlıyorum" dedi. "Bak sen...
etkilendim doğrusu." Harry'nin yüzündeki şaşkınlık
ifadesine hafif bir gülümseyişle baktı. "Bu bize, en fazla
korktuğun şeyin - korku olduğunu ima ediyor. Çok
akıllıca, Harry."
Harry buna ne diyeceğini bilemiyordu, o da biraz daha
çay içti.
Lupin anlayışla,
"Demek senin Böcürt'le mücadele
edebileceğine inanmadım sandın, öyle mi?" dedi."Eh... evet,
" dedi Harry. Birden kendini çok daha iyi
hissetmeye başlamıştı. "Profesör Lupin, biliyorsunuz,
Ruh Emiciler..."
Kapı vurulunca sözü kesildi.
"Girin" diye seslendi Lupin.
Kapı açıldı, Snape girdi. Üzerinden dumanlar tüten bir
kadeh taşıyordu. Harry'yi görünce durdu, gözleri kısıldı.
"Ah, Severus" dedi Lupin gülümseyerek. "Çok teşekkür
ederim. Buraya, masanın üstüne bırakabilir misin?"
Snape dumanlar tüten kadehi bıraktı, gözleri Harry ile
Lupin arasında gidip geliyordu.
Lupin, akvaryumu göstererek, tatlı tatlı,
"Ben de tam
Harry'ye Garkenez'imi gösteriyordum" dedi.
"Büyüleyici" dedi Snape, Garkenez'e bakmadan. "Onu
hemen içmelisin, Lupin."
"Evet, evet, içeceğim" dedi Lupin.
"Bir kazan dolusu yaptım" diye devam etti Snape. "Yine
ihtiyacın olursa diye."
"Sanırım yarın da içerim. Çok teşekkürler, Severus."
"Bir şey değil" dedi Snape, ama gözlerinde Harry'nin
hoşlanmadığı bir bakış vardı. Gülümsemeksizin ve
ihtiyatla, geri geri odadan dışarı çıktı.
Harry merakla kadehe baktı. Lupin gülümsedi
"Profesör Snape lütfedip bana bir ilaç hazırladı. Ben bu
işlerde pek iyi değilim, bu iksir de çok karmaşık." Kadehi
eline alıp kokladı. "Ne var ki, erken alınca yararsız hale
geliyor" diye ekledi. Bir yudum alıp ürperdi."Neden -?" diye başladı Harry. Lupin ona baktı ve yarım
kalmış soruyu cevapladı.
"Kendimi pek iyi hissetmiyorum. İyi gelen tek şey, bu
iksir. Profesör Snape'le birlikte çalıştığım için çok
şanslıyım. Bu iksiri yapabilecek büyücü azdır."
Profesör Lupin bir yudum daha aldı, Harry birden kadehi
vurup onun elinden düşürmek için yılgın bir dürtü
hissetti.
"Profesör Snape, Karanlık Sanatlar'la çok ilgileniyor"
dedi kendine engel olamadan.
"Sahi mi?" diye sordu Lupin. İksirden bir yudum daha
aldı, fazla ilgilenmiş görünmüyordu.
"Bazıları diyor ki -" Harry durakladı, sonra pervasızca
ağzından baklayı çıkardı. "Bazıları onun Karanlık
Sanatlara Karşı Savunma öğretmeni olmak için her şeyi
yapacağını düşünüyor."
Lupin kadehtekini bitirdi ve yüzünü buruşturdu.
"İğrenç" dedi. "Eh, Harry, artık benim işime dönmem
gerek. Daha sonra şölende görüşürüz."
"Tamam" dedi Harry, boş kupasını bıraktı.
Boş kadehten hâlâ dumanlar çıkıyordu.
"Al bakalım" dedi Ron. "Taşıyabildiğimiz kadarını
getirdik."
Bir renkli şekerler şelalesi Harry'nin kucağına aktı.
Alacakaranlık çökmüştü, Ron ile Hermione az önce
Ortak Salon'a gelmişlerdi. Soğuk rüzgâr yüzlerinipembeleştirmişti, hayatlarının en hoş gününü geçirmiş
gibi görünüyorlardı.
"Sağ olun” dedi Harry, bir paket minik, kara Biber
Şeytancık'ı aldı. "Hogsmeade nasıl bir yer? Nerelere
gittiniz?"
Anlaşıldığı kadarıyla her yere gitmişlerdi. Büyücülük
donanımı dükkânı Dervish ve Banges'e, Zonko'nun
Şaka Dükkânı'na, birer kupa köpüklenen sıcak
kaymakbirası içmek için Üç Süpürge'ye ve daha bir sürü
yere.
"Postane, Harry! İki yüz kadar baykuş, hepsi raflarda
oturuyorlar, mektubunun ne kadar hızlı gitmesini
istediğine göre renk kodları var!"
"Balyumruk'a yeni bir şekerleme gelmiş, bedava
numune veriyorlardı, şurda biraz var, bak."
"Galiba insan yiyen bir dev gördük, sahiden, Üç
Süpürge'de her türlüsü var."
"Keşke sana biraz kaymakbirası getirebilseydik, insanı
gerçekten ısıtıyor."
"Sen ne yaptın?" dedi Hermione, endişeli görünüyordu.
"Çalıştın mı?"
"Hayır" dedi Harry. "Lupin bana odasında bir fincan çay
ikram etti. Sonra Snape geldi..."
Onlara kadeh meselesini anlattı, Ron'un ağzı açık kaldı.
"Lupin içti mi yani?" diye yutkundu. "Deli mi o?"
Hermione saatine baktı."Biliyor musunuz, aşağı insek iyi olacak, şölen beş
dakika içinde başlıyor..." Telaşla portre deliğinden
geçtiler ve hâlâ Snape'i tartışarak kalabalığın arasına
karıştılar.
"Ama eğer o -anlıyorsunuz ya-" Hermione sesini
alçaltarak, tedirgin tedirgin etrafına bakındı,
"eğer
gerçekten şey yapmaya çalışıyorsa -Lupin'i
zehirlemeye- Harry'nin önünde yapmazdı."
"Evet, belki" dedi Harry, Giriş Salonu'na varıp Büyük
Salon'a geçerlerken. Salon, içine mumlar konmuş
yüzlerce balkabağıyla, kanat çırpan bir canlı yarasalar
bulutuyla ve alev saçan pek çok turuncu flamayla
süslenmişti. Flamalar, parlak renkli su yılanları gibi
fırtınalı tavan boyunca yavaş yavaş yüzüyorlardı.
Yiyecekler çok lezzetliydi; Balyumruk şekerleriyle
patlayacak hale gelmiş Hermione ve Ron bile, her
şeyden ikinci kez almayı becerdiler. Harry ikide bir
öğretmenler masasına bakıyordu. Profesör Lupin neşeli
görünüyordu, ne kadar olabiliyorsa o kadar iyiydi.
Muska hocası mini mini Profesör Flitwick'le heyecanlı
heyecanlı konuşuyordu. Harry masada gözlerini
gezdirerek, Snape'in oturduğu yere baktı. O mu hayal
ediyordu, yoksa Snape'in gözleri Lupin'e doğal olandan
daha fazla bir sıklıkla mı kayıyordu?
Şölen, Hogwarts hayaletlerinin sunduğu eğlence ile
sona erdi. Duvarlarla masalardan bir anda belirivererek,
kayarak resmi geçit yaptılar. Gryffindor'un hayaleti
Neredeyse Kafasız Nick, kendi kafasının koparılması
olayının beceriksizce bir temsiliyle büyük başarı
kazandı.Öyle güzel bir akşamdı ki, herkes salondan çıkarken
kalabalığın arasından,
"Ruh Emiciler sevgilerini yolluyor,
Potter!" diye bağıran Malfoy bile Harry'nin keyfini
bozamadı.
Harry, Ron ve Hermione, Gıyffindor Kulesi'ne giden
normal yolda diğer Gryffindor'ları izlediler. Ama sonunda
Şişman Hanım'ın portresinin durduğu koridora
geldiklerinde, buraya doluşmuş öğrencilerin yolu
tıkadığını gördüler.
Ron merakla,
"Neden kimse içeri girmiyor?" diye sordu.
Harry önündeki kafaların üstünden ileri bir göz attı.
Portre kapanmış gibiydi.
Percy'nin sesi,
"Yol verin, lütfen" dedi ve kendisi de
kalabalığın arasından azametle yol açarak göründü. "Yol
niye tıkandı. Hepiniz birden parolayı unutmuş
olamazsınız - pardon, ben öğrenci başıyım."
Derken kalabalığın üstüne, önce ön taraftan başlayan
bir sessizlik çöktü. Sanki koridora bir soğuk dalgası
yayıldı. Percy'nin, aniden sertleşen bir sesle,
"Biri
Profesör Dumbredore'u çağırsın" dediğini duydular.
"Çabuk."
İnsanlar kafalarını çevirdi; arkadakiler parmaklarının
ucunda duruyordu.
Henüz gelen Ginny,
"Neler oluyor?" dedi.
Bir an sonra Profesör Dumbledore gelmiş, hızla
portreye doğru yürüyordu. Gryffindor'lar o geçebilsin
diye sıkıştılar. Harry, Ron ve Hermione de meselenin ne
olduğunu görmek için daha yakına sokuldu."Olamaz" diye bağırdı Hermione, Harry'nin koluna sıkı
sıkı yapıştı.
Şişman Hanım portreden kaybolmuştu. Portrenin
kendisi ise öyle vahşice doğranmıştı ki, tuval şeritleri
yeri kaplamıştı. Portreden büyük parçalar tamamen
kesilip kopartılmıştı.
Dumbledore mahvolmuş tabloya şöyle bir baktı, döndü,
Profesör McGonagall, Lupin ve Snape'in telaşla ona
yaklaşmalarını sıkıntılı gözlerle izledi.
"Onu bulmamız gerek" dedi Dumbledore; "Profesör
MeGonagall, lütfen derhal Mr. Filch'e gidin ve ona
şatodaki her tabloda Şişman Hanım'ı aramasını
söyleyin."
"Şansa ihtiyacınız olacak!" dedi gıdaklar gibi bir ses.
Hortlak Peeves'di bu, kalabalığın üstünde havada
hareket ediyor ve yıkım ya da keder gördüğü her
zamanki gibi, hayatından memnun görünüyordu.
Dumbledore sükûnetle,
"Ne demek istiyorsun, Peeves?"
diye sordu. Peeves'in sırıtması biraz azaldı.
Dumbledore'a sataşmaya cesaret edemiyordu. Bunun
yerine, gıdaklamasından daha iyi olmayan yağlı bir
sesle konuşmaya başladı:
"Utanıyor, Müdür Hazretleri, efendim. Görünmek
istemiyor. Berbat durumda. Onun dördüncü kattaki
peyzajda koştuğunu gördüm, efendim, ağaçların
arasına girip çıkıyordu. Fena halde ağlıyordu" dedi
mutlulukla. Sonra da, hiç ikna edici olmayan bir biçimde,
"Zavallıcık" diye ekledi.Dumbledore yavaşça,
"Kimin yaptığını söyledi mi?"
dedi.
"Ah, evet, Profesör Hazretleri" dedi Peeves. Kollarında
koca bir bomba tutan birinin havasını takınmıştı.
"Anlıyorsunuz ya, onu içeri sokmayınca adam çok
kızmış." Peeves tepe üstü döndü, kendi bacaklarının
arasından Dumbledore'a bakıp sırıttı. "Çok öfkeli bir
adam, bu Sirius Black."DOKUZUNCU BÖLÜM:
ACI YENİLGİ
Profesör Dumbledore bütün Gryffindor'ları Büyük
Salon'a geri gönderdi. Hufflepuff, Ravenclaw ve
Slytherin'ler de on dakika sonra onlara katıldı, hepsi de
son derece şaşırmış görünüyordu.
Profesör McGonagall ve Flitwick, salonun bütün
kapılarını kapatırlarken, Dumbledore,
"Öğretmenlerle
şatoyu baştan aşağı taramamız gerekiyor" dedi
öğrencilere.. "Korkarım ki kendi güvenliğiniz açısından
geceyi burada geçirmeniz gerekecek. Sınıf
başkanlarının salon girişinde nöbet tutmasını istiyorum,
başınızda da kız ve erkek öğrenci başlarını bırakıyorum.
Herhangi bir sorun derhal bana bildirilecek" dedi, gururlu
bir edayla caka satan Percy'ye. "Hayaletlerden biriyle
haber yollarsınız."
Profesör Dumbledore tam salondan çıkacakken durdu.
"Az daha unutuyordum..."
Elini şöyle bir salladı. Uzun masalar salonun kenarlarına
uçup duvarlara dikine yaslandılar. Elini bir daha salladı
ve yerler mor renkte, pofidik uyku tulumlarıyla doldu.
"İyi uykular" dedi Profesör Dumbledore, kapıyı
arkasından kapatarak.
Salonu aniden heyecanlı mırıltılar kapladı; Gryffindor'lar
okulun geri kalanına neler olup bittiğini anlatıyordu."Herkes uyku tulumuna!" diye bağırdı Percy. “Haydi,
konuşmayı kesin artık! Işıklar on dakika sonra sönüyor!"
Ron,
"Hadi" dedi Harry ve Hermione'ye; üç uyku tulumu
alıp bir köşeye sürüklediler.
Hermione kaygıyla,
"Sence Black hâlâ şatoda mıdır?"
diye fısıldadı.
"Besbelli Dumbledore öyle olabileceğini düşünüyor"
dedi Ron.
Giyinik bir şekilde uyku tulumlarının içine girip,
konuşmak için başlarını dirseklerine yasladılar. "Bu
geceyi seçtiği için çok şanslıyız, biliyorsunuz, değil mi?"
dedi Hermione. "Kulede olmadığımız tek gece..."
"Sanırım kaçak olduğundan, zamanın farkında değil"
dedi Ron. "Cadılar Bayramı olduğunun farkına varmadı.
Yoksa buradan içeri dalmazdı böyle."
Hermione korkudan titredi.
Etraflarındaki herkes birbirine aynı soruyu soruyordu:
"İçeri nasıl girdi?"
"Belki Cisimlenme'yi biliyordur" dedi birkaç metre
ötedeki bir Ravenclaw. "Öyle yoktan var oluyordur yani."
"Kılık değiştirmiştir büyük ihtimalle" dedi
Hufflepuff'lardan bir beşinci sınıf öğrencisi.
"Uçarak girmiş olabilir" dedi Dean Thomas.
Hermione,
"Cidden, zahmet edip de Hogwarts: Bir Tarih'i
okuyan bir ben mi varım?" dedi Harry ile Ron'a, ters
ters.
"Büyük ihtimalle" dedi Ron. "Neden?""Bu şato sadece duvarlarla korunmuyor da ondan" dedi
Hermione. "İnsanların içeri gizlice girmesini önlemek için
her türden büyüyle donatılmış. Buraya öylecene
cisimlenemezsin. Ayrıca nasıl bir kılık değiştirme
yöntemi Ruh Emiciler'i kandıracakmış, merak ediyorum.
Tek tek bütün girişleri tutmuş durumdalar. Uçarak gelse
de görürlerdi. Üstelik Filch bütün gizli geçitleri biliyor,
onları da kapatmışlardır."
"Işıklar sönüyor!" diye bağırdı Percy. "Herkes uyku
tulumuna girsin, daha fazla konuşma da istemiyorum!"
Birden bütün mumlar söndü. Artık sadece, oradan oraya
süzülüp sınıf başkanlarıyla büyük ciddiyetle konuşan
gümüşi hayaletlerden ve tıpkı dışarıdaki gökyüzü gibi
yıldızlarla kaplı olan tavandan ışık geliyordu. Tavandan
ve salonu kaplayan fısıltılardan dolayı, Harry kendini
dışarıda, hafif rüzgârlı bir havada uyuyormuş gibi
hissetti.
Her saat başında bir öğretmen salonda beliriyor, asayiş
berkemal mi diye kontrol ediyordu. Sabah saat üçe
doğru, artık öğrencilerin çoğu uykuya dalmışken,
Profesör Dumbledore içeri girdi. Harry onun, uyku
tulumları arasında gezinip insanlara konuşmayı
bırakmalarını söyleyen Percy'yi aramasını izledi.
Dumbledore'un ayak seslerini duyar duymaz uyuyormuş
gibi yapan Harry, Ron ve Hermione'nin yattığı yerin çok
yakınındaydı Percy.
"İzine rastladınız mı, Profesör?" diye sordu Percy
fısıltıyla.
"Hayır. Burada her şey yolunda mı?""Her şey kontrol altında, efendim."
"Güzel. Şimdi hepsini kaldırmanın anlamı yok.
Gryffindor portre deliği için geçici bir koruyucu buldum.
Yarın onları geri götürebilirsin."
"Peki ya Şişman Hanım, efendim?"
"İkinci katta bir Argyllshire haritasında saklanıyor. Belli ki
Black'i parolasız içeri almayı reddetti, o da saldırdı.
Sinirleri çok bozuk, ama bir yatışsın, Filch'e onu tamir
ettireceğim."
Harry, salonun kapısının bir kez daha gıcırtıyla açıldığını
ve ayak seslerinin geldiğini duydu.
"Müdür Bey?" Snape'ti bu. Harry iyice kulak kesilip hiç
kıpırdamadan dinledi. "Üçüncü katın tamamı arandı.
Orada değil. Filch de zindanlara baktı; orada da yok."
"Peki ya Astronomi Kulesi? Profesör Trelawney'nin
odası? Baykuşhane?"
"Hepsi arandı..."
"Pekala, Severus. Black'in burada uzun uzun kalacağını
beklemiyordum zaten."
"İçeri nasıl girdiği konusunda bir teoriniz var mı,
Profesör?" diye sordu Snape.
Harry öbür kulağını serbest bırakmak için başını
kolundan hafifçe kaldırdı.
"Bir sürü var, Severus, hepsi de birbirinden küçük
ihtimaller."
Harry gözlerini biraz aralayıp onların durduğu yere
baktı; Dumbledore'un sırtı ona dönüktü, ama Percy'ninpür dikkat kesilmiş yüzünü ve Snape'in kızgın profilini
görebiliyordu.
"Yaptığımız konuşmayı hatırlıyor musunuz, Müdür Bey,
hani okulun açılışından hemen önce?" dedi Snape.
Dudakları çok az kıpırdıyordu, sanki Percy'yi
konuşmanın dışında tutmak istermiş gibiydi.
"Hatırlıyorum, Severus" dedi Dumbledore, uyarır gibi bir
ses tonuyla.
"Black'in okulun içinden yardım almadan girmesi
neredeyse imkânsız görünüyor. Size endişelerimi
bildirmiştim, okula aldığınız yeni -"
"Bu şatodaki tek bir kişinin bile Black'in içeri girmesine
yardım edeceğine inanmıyorum" dedi Dumbledore.
Sesinde öyle bir kararlılık vardı ki, konu kapandı ve
Snape cevap vermedi. "Ruh Emiciler'in yanına inmem
gerekiyor" dedi Dumbledore. "Taramanız bittiği zaman
onlara bilgi vereceğimi söylemiştim."
"Yardım etmek istemediler mi, efendim?" dedi Percy.
"İstediler tabii" dedi Dumbledore soğuk bir sesle. 'Ama
korkarım ben müdür olduğum sürece hiçbir Ruh Emici
bu kapının eşiğinden içeri adım atamaz."
Percy kızarır gibi oldu. Dumbledore hızlı adımlarla ve
sessizce yürüyerek salondan çıktı. Snape bir süre orada
öylece durup müdürü yüzünde büyük bir kızgınlıkla
izledi, sonra o da çıktı.
Harry gözlerini yana çevirip Ron ve Hermione'ye baktı.
İkisinin de gözleri açıktı, gözbebeklerinden yıldızlı
tavanın ışığı yansıyordu.Ron ağzını sessizce oynattı: "Bu iş neydi böyle?"
Sonraki birkaç gün boyunca okulda Sirius Black'ten
başka şey konuşulmadı. Okula nasıl girdiği konusundaki
teoriler giderek daha da acayipleşiyordu; Hufflepuff'tan
Hannah Abbott, Bitkibilim'de günün büyük bir bölümünü,
dinleyen herkese Black'in çiçek açan bir çalıya
dönüşmüş olabileceğini anlatarak geçirdi.
Şişman Hanım'ın yırtılmış tuvali duvardan indirilmiş,
yerine Sir Cadogan ve kır renkli, tombul midillisinin
tablosu konmuştu. Bu durum kimsenin pek hoşuna
gitmedi. Sir Cadogan vaktinin yarısını insanları düelloya
davet ederek, arta kalanını da saçmalık derecesinde
karışık parolalar düşünüp, bu parolaları günde en az iki
kez değiştirerek geçiriyordu.
"Zırdeli bu" dedi Seamus Finnigan, Percy'ye kızgın
kızgın. "Başkasını bulamaz mıyız?"
"Diğer resimlerden hiçbiri işi istemedi" dedi Percy.
"Şişman Hanım'ın başına gelenler onları korkuttu.
İçlerinde bir tek Sir Cadogan gönüllü olma cesaretini
gösterdi."
Yine de Sir Cadogan, Harry'yi endişelendiren son şeydi.
Harry artık sıkı göz takibindeydi. Öğretmenler koridorda
onunla yürümek için çeşitli bahaneler yaratıyordu, Percy
Weasley ise (Harry'nin tahminince annesinden aldığı
talimatla) kendini beğenmiş bir bekçi köpeği gibi o
nereye gitse kuyruğundan ayrılmıyordu. Bütün bunlar
yetmezmiş gibi, Profesör McGonagall Harry'yi odasına
çağırdı. Yüzünde öyle kasvetli bir ifade vardı ki, Harry
birinin öldüğünü sandı."Artık bunu senden gizlemenin bir anlamı yok, Potter"
dedi çok ciddi bir sesle. "Biliyorum, bu senin için bir şok
olacak, ama Sirius Black -"
"Biliyorum, benim peşimde" dedi Harry bezgin bir sesle.
"Ron'un babası annesine söylerken duydum. Mr.
Weasley, Sihir Bakanlığı'nda çalışıyor."
Profesör McGonagall hayrete düşmüş gibiydi. Bir süre
Harry'ye baktı, sonra,
"Anlıyorum!" dedi. "Eh, o halde,
Potter, akşamları Quidditch antrenmanlarına çıkmanın
iyi bir fikir olmadığını söylersem beni anlarsın sanırım.
Sahada sadece takım arkadaşlarınla birlikteyken,
saldırıya fazlaca açıksın Potter."
"Cumartesi günü ilk maçımız var!" dedi Harry, çileden
çıkmış halde. "Çalışmak zorundayım, Profesör!"
Profesör McGonagall ona dikkatle bakarak uzun uzun
düşündü. Harry onun Gryffindor takımının başarısıyla
yakından ilgilendiğini biliyordu; sonuçta Harry'yi takıma
Arayıcı olarak öneren de oydu. Harry soluğunu tutarak
bekledi.
"Hımm..." Profesör McGonagall ayağa kalkıp
pencereden dışarı, yağmurda zar zor seçilebilen
Quidditch sahasına baktı. "Eh... Tanrı biliyor ya, bu yıl
nihayet Kupa'yı kazandığımızı görmeyi çok istiyorum....
ama yine de, Potter... yanında bir öğretmen bulunsa
daha memnun olurum. Madam Hooch'tan
antrenmanlarınızı izlemesini rica edeceğim."
İlk Quidditch maçı yaklaşırken hava giderek daha da
kötüleşti. Madam Hooch'un denetimindeki Gryffindor
takımı yılmadan, her zamankinden de sıkı çalışıyordu.Derken, cumartesi günkü maçtan önceki
antrenmanlarında, Oliver Wood takımına kötü bir haber
verdi.
"Slytherin'le oynamıyoruz!" dedi, çok kızgın
görünüyordu. "Flint az önce beni görmeye geldi.
Hufflepuff'la oynuyoruz."
"Niye?" dedi takımın geri kalanı koro halinde.
'Flint'in bahanesi, arayıcılarının kolunun hâlâ sakat
olması" dedi Wood, dişlerini öfkeyle gıcırdatarak. "Ama
gerçek sebebi belli. Bu havada oynamak istemiyorlar.
Şanslarını azaltır diye düşünüyorlar..."
Bütün gün şiddetli rüzgâr ve sağanak yağmur vardı,
Wood konuşurken uzaktan bir gök gürültüsü duyuldu.
"Malfoy'un kolunun hiçbir şeyi yok" dedi Harry hiddetle.
"Numara yapıyor!"
"Biliyorum, ama bunu kanıtlayamayız" dedi Wood acı
acı. "Bütün o oyunları Slytherin'le maç yapacağız diye
çalışıyorduk. Şimdi onun yerine Hufflepuff’la oynuyoruz
ve onların tarzı oldukça farklı. Yeni bir kaptan ve
Arayıcılar'ı var, Cedric Diggory."
Angelina, Alicia ve Katie birden kikirdediler.
"Ne var?" dedi Wood, bu havai davranış karşısında
kaşlarını çatarak.
"Şu uzun boylu, yakışıklı olan, değil mi?" dedi Angelina.
"Güçlü ve suskun" dedi Katie. Yine kikirdemeye
başladılar."Suskun olmasının tek sebebi, iki kelimeyi bir araya
getiremeyecek kadar kalın kafalı olması" dedi Fred,
sabrı tükenerek. "Niye endişeleniyorsun bilmiyorum,
Oliver, Hufflepuff çantada keklik. Onlarla son maçımızda
Harry Snitch'i beş dakikada falan yakalamıştı,
hatırlamıyor musun?"
"Tamamen farklı şartlarda oynamıştık o maçı!" diye
bağırdı Wood, gözleri yerinden uğramıştı. "Diggory çok
güçlü bir takım kurdu! Üstelik harika bir Arayıcı! Ben de
sizin olaya böyle bakmanızdan korkuyordum!
Gevşememeliyiz! Konsantrasyonumuzu yitirmemeliyiz!
Slytherin bizi gafil avlamaya çalışıyor! Kazanmak
zorundayız!"
"Oliver, sakin ol!" dedi Fred, ufak ufak kaygılanarak.
"Hufflepuff'ı çok ciddiye alıyoruz. Cidden."
Maçtan önceki gün rüzgâr iyiden iyiye ulumaya başladı
ve sağanak yağmur şiddetini daha da artırdı. Koridorlar
o kadar karanlıktı ki, fazladan meşaleler ve fenerler
yakıldı. Slytherin takımı oyuncuları hallerinden pek de
hoşnut görünüyordu, en çok da Malfoy.
Dışarıda yağan dolu, pencerelerden sekerken,
"Ah,
kolum biraz daha iyi durumda olsaydı!" dedi iç çekerek.
Harry'nin kafasında ertesi günkü maçtan başka şeye yer
yoktu. Oliver Wood ders aralarında aceleyle yanına
gelip, taktik verip duruyordu. Bu üçüncü kez olduğunda
Wood lafı o kadar uzattı ki, Harry birden Karanlık
Sanatlara Karşı Savunma'ya on dakika geç kaldığını
fark edip koşarak uzaklaştı. Wood hâlâ arkasındanbağırıyordu: "Diggory çok hızlı yön değiştiriyor, Harry,
etrafında dönmeye çalışsan iyi olur."
Harry, Karanlık Sanatlara Karşı Savunma sınıfının
dışında kayarak durdu, kapıyı açtı ve içeri daldı.
"Geciktiğim için özür dilerim, Profesör Lupin, ben -"
Ama ona öğretmen masasından bakan kişi Profesör
Lupin değildi; Snape'ti.
"Bu ders on dakika önce başladı, Potter. Bu yüzden,
Gryffindor'dan on puan indiriyorum. Otur."
Ama Harry yerinden kıpırdamadı.
"Profesör Lupin nerede?" dedi.
"Bugün kendini ders veremeyecek kadar rahatsız
hissediyormuş" dedi Snape çarpık bir gülümsemeyle.
"Yanılmıyorsam sana oturmanı söylemiştim, değil mi?"
Ama Harry olduğu yerde kaldı.
"Nesi var?"
Snape'in siyah gözleri ışıldadı.
"Hayati bir tehlike yok,
" dedi, sanki öyle olsa memnun
olurmuş gibi. "Gryffindor'dan beş puan daha indiriyorum
ve bir kez daha yerine oturmanı söylemek zorunda
kalırsam, elli puan olacak."
Harry ağır ağır yerine gidip oturdu. Snape sınıfa göz
gezdirdi.
"Potter lafımı kesmeden önce dediğim gibi, Profesör
Lupin şimdiye kadar işlediğiniz konuların listesini
bırakmadı."“İzninizle, efendim, Böcürtler'i, Kırmızı Kafalar'ı,
Kappalar'ı ve Garkenezler'i gördük” dedi Hermione
çabucak. “Sırada da...”
"Sus" dedi Snape soğuk bir sesle. "Bilgi istemedim.
Sadece Profesör Lupin'in organizasyon eksikliğinden
söz ediyordum."
"Şimdiye kadarki en iyi Karanlık Sanatlara Karşı
Savunma öğretmenimiz o " dedi Dean Thomas cesurca.
Sınıfın geri kalanından da ona hak veren mırıltılar
yükseldi. Snape her zamankinden de tehditkâr
görünüyordu.
"Çok kolay tatmin oluyorsunuz. Lupin sizi pek
zorlamıyor - Kırmızı Kafalar ve Garkenezler'le birinci
sınıfların bile başa çıkmasını beklerdim. Bugünkü
konumuz -"
Harry onun kitabın sayfalarını çevirip son bölüme
geldiğini gördü, oysa o bölümü işlemediklerini biliyor
olmalıydı.
"- kurtadamlar" dedi Snape.
"Ama, efendim" dedi Hermione, kendini
tutamıyormuşçasına,
"daha kurtadamlara geçmememiz
gerekiyor, sırada Hinzıpırlar vardı."
"Miss Granger" dedi Snape, buz gibi bir sükûnetle. "Bu
dersi benim verdiğimi sanıyordum, sizin değil. Ve
hepinize üç yüz doksan dördüncü sayfayı açmanızı
söylüyorum." Yeniden etrafına baktı. "Hepinize. Hemen."
Nefret dolu yan yan bakışlar ve kızgın mırıldanmalarla
kitaplarını açtılar."Hanginiz bana bir kurtadamla gerçek bir kurdun nasıl
ayırt edileceğini söyleyebilir?"
Herkes hareket etmeden, sessizce durdu; yani hemen
elini kaldıran Hermione dışındaki herkes.
"Kimse yok mu?" dedi Snape, Hermione'yi görmezden
gelerek. Çarpık gülümsemesi yüzüne geri gelmişti. "Yani
Profesör Lupin'in size temel farkları öğretmediğini mi?"
"Size söyledik" dedi Parvati birden,
"daha kurtadamlara
gelmedik, biz henüz -"
"Sus!" diye hırladı Snape. "Bak sen, bir kurtadamı
görünce tanımayacak bir üçüncü sınıf öğrencisi
göreceğimi hiç tahmin etmezdim. Unutmayayım da
Profesör Dumbledore'a ne kadar geride olduğunuzu
hatırlatayım..."
"Lütfen, efendim" dedi Hermione, eli hâlâ havadaydı.
"Kurtadamla gerçek bir kurt arasında birkaç küçük fark
vardır. Kurtadamın burnu-"
"İkinci defa size söz verilmemişken konuşuyorsunuz,
Miss Granger" dedi Snape sakin sakin. "İflah olmaz bir
ukala olduğunuz için Gryffindor'dan beş puan daha."
Hermione kıpkırmızı oldu, elini indirdi ve gözlerinde
yaşlarla başını önüne eğdi. Bütün sınıfın Snape'e ters
ters bakması, ondan ne kadar nefret ettiklerinin
göstergesiydi, çünkü her biri daha önce en azından bir
kez Hermione'ye ukala demişti. Hermione'ye haftada en
az iki kez ukala olduğunu söyleyen Ron yüksek sesle,
"Bize bir soru sordunuz, o da cevabını biliyor!" dedi.
"Madem cevap istemiyorsunuz, niye soruyorsunuz?"Sınıftakiler onun fazla ileri gittiğini anında anlamıştı.
Snape ağır ağır Ron'un üstüne doğru yürüdü ve bütün
sınıf nefesini tuttu.
"Cezaya kalıyorsun, Weasley" dedi Snape ipeksi bir
sesle. Yüzünü Ron'un yüzünün dibine sokmuştu. "Bir
daha da ders verme biçimimi eleştirdiğini görürsem,
gerçekten çok pişman olursun."
Dersin geri kalanı boyunca kimsenin çıtı çıkmadı.
Oturup kitaplarından kurtadamlarla ilgili notlar çıkardılar.
Snape ise sıralar arasında gezinip Profesör Lupin'le
işledikleri konuları inceliyordu.
"Çok yetersiz bir açıklama... yanlış, Kappa'ya
Moğolistan'da daha sık rastlanır... Profesör Lıupin buna
on üzerinden sekiz mi verdi? Ben üç bile vermezdim..."
Sonunda zil çaldığında, Snape kalkmamalarını istedi.
"Hepiniz kurtadamların nasıl ayırt edildiği ve nasıl
öldürüldüğü üzerine bir ödev hazırlayıp bana
getireceksiniz. İki parşömen rulosu uzunluğunda olacak,
Pazartesi sabahına kadar da bitecek. Birinin bu dersin
ucundan tutmasının vaktidir artık. Weasley, sen burada
kal, cezanı ayarlamamız gerekiyor."
Harry ve Hermione sınıftakilerle birlikte çıktı. Sınıftaki
diğer öğrenciler seslerini çıkarmadan biraz uzaklaştılar.
Sonra birden Snape üzerine öfkeli bir tirada başladılar.
Harry,
"Snape işi istese bile diğer Karanlık Sanatlara
Karşı Savunma hocalarımızdan hiçbirine böyle
davranmamıştı" dedi Hermione'ye. "Niye Lupin'e taktı
böyle? Sence bunlar hep Böcürt'ün yüzünden mi?""Bilmiyorum" dedi Hermione düşüncelere dalmış halde.
"Ama umarım Profesör Lupin çabucak iyileşir..."
Beş dakika sonra Ron onlara yetişti. Çok öfkeliydi.
"Biliyor musunuz o -" (Snape'e, Hermione'nin "Ron!"
demesine yol açan bir sıfat yakıştırdı) "- bana ne
yaptırıyor? Hastane kanadındaki yatak lazımlıklarını
ovarak temizlemem gerekiyor. Sihir kullanmadan bir de!"
Yumruklarını sıkmış, derin derin nefes alıyordu. "Black
niye Snape'in odasına saklanmamış sanki? Bize bir iyilik
edip onun işini bitirebilirdi!"
Harry ertesi sabah çok erken kalktı; o kadar erkendi ki
hava hâlâ karanlıktı. Bir an rüzgârın sesine uyandığını
sandı, ama sonra ensesinde soğuk bir esinti hissetti ve
hemen doğruldu - hortlak Peeves yanı başında havada
süzülüyor, kulağına hızla üflüyordu.
"Niye böyle bir şey yaptın ki?" dedi Harry hiddetle.
Peeves yanaklarını şişirdi, hızla üfledi ve geri geri
süzülerek uzaklaştı, bir taraftan da kıkır kıkır gülüyordu.
Harry el yordamıyla çalar saatini buldu ve saatin kaç
olduğuna baktı. Dört buçuktu. Peeves'e lanet okuyup
yatağında döndü ve yeniden uyumaya çalıştı, ama
bunda çok zorlandı. Artık uyanmıştı bir kere, tepesinden
gelen gök gürültüsünü, rüzgârın şato duvarlarına
çarpışını ve Yasak Orman'daki ağaçların uzaktan gelen
gacırtılarını duymaması çok zordu. Birkaç saat sonra
dışarıda Quidditch sahasında, o dolunun içinde
mücadele ediyor olacaktı. Sonunda biraz daha uyuma
umudunu bir yana bırakıp kalktı, giyindi, Nimbus
2000'ini aldı ve yatakhaneden usul usul çıktı.Kapıyı açtığında bacağına bir şey sürtündü. Tam
zamanında eğilip Crookshanks'i kuyruğunun ucundan
yakaladı ve sürükleyerek dışarı çıkardı.
“Biliyor musun, sanırım Ron senin hakkında
yanılmamış” dedi Crookshanks'e şüpheyle. "Burada bir
sürü fare var, git onları kovala. Hadi yürü." diye ekledi,
merdivenlerden insin diye Crookshanks'i ayağıyla
dürterek. "Scabbers'ı rahat bırak."
Fırtınanın gürültüsü Ortak Salon'da daha da çok
duyuluyordu. Ancak Harry maçın iptal edilmeyeceğini
biliyordu, Quidditch maçları fırtına gibi ufak tefek
şeylerden dolayı iptal edilmezdi. Yine de içini bir endişe
kaplamaya başlamıştı. Wood koridorda ona Cedric
Diggory'yi göstermişti. Diggory beşinci sınıftaydı ve
Harry'den çok daha iriydi. Arayıcılar genellikle hafif ve
hızlı olurlardı, ama Diggory'nin kilosu, rüzgârla daha zor
savrulacağı için bu havada ona avantaj sağlayacaktı.
Harry şafak sökene kadarki saatleri ateşin önünde
geçirdi. Arada bir kalkıp Crookshanks'in sinsice erkekler
yatakhanesine giden merdivenlerden çıkmasını
önlüyordu. En sonunda Harry kahvaltı saati gelmiş
olmalı diye düşünüp yalnız başına portre deliğine
yöneldi.
"Dur ve dövüş, seni uyuz köpek!” diye haykırdı Sir
Cadogan.
"Of, kapa çeneni" dedi Harry esneyerek.
Büyük bir kap dolusu yulaf lapası onu biraz kendine
getirdi. Tostuna başladığında, takımın diğer oyuncuları
da gelmişti."Zor bir maç olacak" dedi Wood. Hiçbir şey yemiyordu.
"Merak etme, Oliver" dedi Alicia yatıştırıcı bir sesle.
"Biraz yağmur bizi etkilemez."
Ama yağmur "biraz"dan epeyce fazlaydı. Quidditch
öylesine popülerdi ki, bütün okul her zamanki gibi maçı
izlemeye geldi, ama hepsi Quidditch sahasına giden
çimenliği başlarını rüzgâra karşı eğip, koşarak geçmek
zorunda kaldı. Koşarken şemsiyeleri ellerinden fırlayıp
gidiyordu, Harry soyunma odasına girmeden hemen
önce, Malfoy, Crabbe ve Goyle'un kocaman bir
şemsiyenin altında stadyuma giderken kahkahalarla
gülüp parmaklarıyla onu işaret ettiklerini gördü.
Takım kırmızı cüppelerini giyip, Wood'un her zamanki
maç öncesi motive edici konuşmasını bekledi, ama
böyle bir şey olmadı. Wood birkaç kez konuşmaya
çalıştı, tuhaf bir yutkunma sesi çıkardı, sonra da başını
umutsuzca iki yana sallayıp onlara peşinden gelmelerini
işaret etti.
Rüzgâr o kadar şiddetliydi ki, sahaya çıkarken
yalpalıyorlardı. Kalabalık tezahürat yapıyorsa da sürekli
patlayan gök gürültülerinin arasında onları
duyamıyorlardı. Yağmur Harry'nin gözlüğünü ıslatıyordu.
Bu şartlarda Snitch'i nasıl görecekti ki?
Hufflepuff'lar kanarya sarısı cüppelerinin içinde, sahanın
öbür tarafından geliyorlardı. Kaptanlar birbirlerine
yaklaşıp el sıkıştılar; Diggory, Wood'a gülümsedi, ama
Wood'un sanki çenesi kilitlenmiş gibiydi, başıyla selam
vermekle yetindi. Harry, Madam Hooch'un dudaklarının,
"Süpürgelerinize binin" dediğini gördü. Sağ ayağınıçamurdan şapırtıyla kurtarıp Nimbus 2000'in üzerinden
attı. Madam Hooch düdüğünü ağzına götürüp üfledi ve
onlara zar zor ulaşan bu tiz sesle birlikte, maç başladı.
Harry hızla yükseldi, ama Nimbus'u rüzgârdan hafifçe
yön değiştiriyordu. Onu elinden geldiğince sabit tuttu ve
dönüp gözlerini kısarak yağmurun içinde aranmaya
başladı.
Beş dakika içinde Harry iliklerine kadar ıslanmış ve
donmuştu. Bırakın küçücük Snitch'i, takım arkadaşlarını
bile güçbela görebiliyordu. Sahada bir oraya bir buraya
uçuyor, kırmızı ve sarı renkte flu şekillerin yanından
geçiyordu. Maçın nasıl gittiği hakkında en ufak fikri
yoktu. Rüzgârdan, spikeri duyamıyordu. Pelerinlerden
ve hırpalanmış şemsiyelerden oluşan bir denizin
altındaki seyircileri göremiyordu. Harry iki kez bir
Bludger tarafından süpürgesinden düşürülme
tehlikesiyle burun buruna geldi; gözlüğünün üstündeki
yağmur damlaları görüşünü öyle bulandırıyordu ki,
geldiklerini görmemişti.
Zamanın izini yitirdi. Süpürgesini düz tutmak giderek
zorlaşıyordu. Gökyüzü karardıkça kararıyordu, sanki
gece, erken gelmeye karar vermiş gibiydi. Harry iki kez
az daha başka bir oyuncuya çarpıyordu, hem de onların
takım arkadaşları mı yoksa rakip takımdan mı olduğunu
bilmeden. Artık herkes öyle ıslak, yağmur da öyle
şiddetliydi ki, oyuncuları birbirinden ayırt etmekte çok
zorlanıyordu...
İlk şimşekle birlikte, Madam Hooch'un düdüğünün sesi
duyuldu; Harry sağanak yağmurun içinden, yerdekiWood'un ona eliyle aşağı inmesini işaret ettiğini zar zor
gördü. Bütün takım büyük bir şapırtıyla çamura indi.
Wood,
"Mola aldım!" diye gürledi takımına. "Haydi,
şuraya -"
Sahanın kenarındaki büyük bir şemsiyenin altına
toplandılar; Harry gözlüğünü çıkarıp aceleyle cüppesine
sildi.
"Kaç kaç?"
"Elli sayı öndeyiz" dedi Wood,
"ama Snitch'i
yakalayamazsak geceye kadar oynarız."
Harry gözlüğünü sallayarak,
"Gözümde bununla hiç
şansım yok" dedi bitkin bitkin.
Tam o anda Hermione arkasında belirdi; üstünde
pelerini vardı ve anlaşılmaz bir şekilde gülümsüyordu.
"Aklıma bir fikir geldi, Harry! Gözlüğünü ver, çabuk!"
Harry gözlüğünü uzattı ve takımın şaşkın bakışları
arasında Hermione asasıyla gözlüğe tıklayıp,
"Impervius" dedi.
"İşte oldu!" dedi, gözlüğü geri vererek. "Suyu
savuşturacak artık!"
Wood az daha onu öpecekmiş gibi görünüyordu.
Harmione kalabalığın içine karışırken, arkasından,
"Harika!" diye seslendi kısık bir sesle. "Pekâlâ takım,
hadi bakalım!"
Hermione'nin büyüsü işi çözmüştü. Harry hâlâ soğuktan
uyuşmuş haldeydi, hâlâ hayatında hiç olmadığı kadar
sırılsıklamdı, ama görebiliyordu. Yepyeni bir kararlılıklasüpürgesini azgın havada hızla sürmeye, her tarafa
bakıp Snitch'i aramaya başladı. Bu arada üstüne gelen
bir Bludger'dan, hızla aksi istikamette giden Diggory'nin
altından geçerek kurtuldu...
Bir gök gürültüsü daha patladı, hemen ardından da çatal
biçiminde bir şimşek çaktı. Bu iş giderek daha da
tehlikeli hale geliyordu. Harry'nin Snicth'e hemen
ulaşması gerekiyordu.
Sahanın ortasına doğru gitmeye niyetlenerek döndü,
ama tam o anda çakan bir şimşek tribünleri aydınlattı ve
Harry tamamen aklını başından alan bir şey gördü: dev
gibi, salkımsaçak tüylü bir siyah köpek silueti. En üst
sıradaki boş koltuklardan birinde kıpırdamadan duruyor,
fondaki gökyüzünün önünde açıkça seçiliyordu.
Harry'nin uyuşmuş elleri süpürgesinin sapından kayınca
Nimbus aniden birkaç metre düştü. Islak perçemini
sallayarak gözlerinden çeken Harry, bir kez daha tribüne
baktı. Köpek ortadan kaybolmuştu.
"Harry!" diye dehşetle seslendi Wood, Gryffindor
kalesinden. "Harry, tam arkanda!"
Harry deli gibi etrafına bakındı Cedric Diggory sahanın
öbür ucundan kaptırmış geliyordu ve yağmurlu havada,
tam ortalarında minicik bir altın benek parıldıyordu...
Harry büyük bir panikle süpürgesinin sapına yapışıp
Snitch'e doğru fırladı.
"Hadi!" diye bağırdı Nimbus'una. Rüzgâr suratını
dövüyordu. "Daha hızlı!"Ama tuhaf bir şeyler oluyordu. Stadyum ürpertici bir
sessizliğe bürünmüştü. Rüzgâr hâlâ altında şiddetle
esiyor, ama uğuldamayı unutuyordu. Sanki biri sesi
kapatmış gibiydi, sanki Harry birden sağır olmuştu -
neler oluyordu?
Sonra her yanını korkunç bir şekilde alttan dik gelen bir
soğuk sardı, aşağıdaki sahada hareket eden bir şeylerin
farkına varmıştı.
Düşünmeye fırsat kalmadan, Harry gözlerini Snitch'ten
ayırmış, aşağı bakmıştı.
Aşağıda en azından yüz tane Ruh Emici vardı,
görünmeyen yüzlerini ona çevirmişlerdi. Sanki göğsünü
buz gibi sular kaplıyor, içini deşiyordu. Sonra yine bir
şey duydu... biri bağırıyordu, kafasının içinde
bağırıyordu... bir kadın...
"Harry'yi bırak, Harry'yi bırak, lütfen!" "Kenara çekil,
aptal kız... derhal kenara çekil..." "Harry'yi bırak, lütfen,
beni al, onun yerine beni öldür." Harry'nin beynini
uyuşturucu, anafor gibi dönen beyaz bir pus
kaplıyordu... Ne yapıyordu? Niye uçuyordu? Ona
yardım etmesi gerekiyordu... yoksa o ölecekti...
öldürülecekti...
Buz gibi pusun içinde düşüyor, düşüyordu. "Harry'yi
bırak! Lütfen... merhamet et... merhamet et..." Tiz bir
ses kahkahalarla gülüyor, kadın çığlık atıyordu. Harry
kendinden geçti.
"Şanslıymış, yer çok yumuşaktı."
"Kesin öldü dedim.""Ama gözlüğü bile kırılmamış."
Harry fısıltıları duyabiliyordu, ama hiçbir anlam
veremiyordu. Nerede olduğu, oraya nasıl geldiği, ya da
oraya gelmeden önce ne yaptığı konusunda en ufak bir
fikri yoktu. Tek bildiği, vücudunun her santiminin dayak
yemiş gibi ağrıdığıydı.
"Hayatımda gördüğüm en korkunç şeydi bu."
Korkunç... en korkunç şey... kukuletalı siyah siluetler...
soğuk... çığlık...
Harry'nin gözleri birden açıldı. Hastane kanadında
yatıyordu. Baştan aşağı çamura bulanmış olan
Gryffindor Quidditch Takımı yatağının etrafında
toplanmıştı. Ron'la Hermione de oradaydı, yüzme
havuzundan çıkmış gibi görünüyorlardı.
"Harry!" dedi Fred. Üzerini kaplayan çamurun altında
bembeyaz görünüyordu. "Kendini nasıl hissediyorsun?"
Sanki Harry'nin belleği hızlı çekim ileri alındı. Şimşek...
Ecel... ve Ruh Emiciler...
"Neler oldu?" dedi. Yatağında o kadar hızlı doğruldu ki,
hepsi nefeslerini tuttular.
"Düştün" dedi Fred. "Çok yüksekten - on beş metre var
mıydı?"
"Öldün sandık" dedi Alicia titreyerek.
Hermione'den hafif, cikler gibi bir ses çıktı. Gözleri kan
çanağı gibiydi.
"Ya maç?" dedi Harry. "Ne oldu? Yeniden oynayacak
mıyız?"Kimse bir şey demedi. Gerçek, Harry'nin bağrına taş
gibi oturdu.
"Herhalde - kaybetmedik, değil mi?"
"Diggory, Snitch'i yakaladı" dedi George. "Tam sen
düştükten sonra. Neler olduğunun farkına varmamıştı.
Dönüp seni yerde görünce, maçı iptal etmeye çalıştı.
Yeniden oynanmasını istedi. Ama haklarıyla
kazandılar... Wood bile bunu kabul ediyor."
"Wood nerede?" dedi Harry, birden orada olmadığını
fark ederek.
"Hâlâ duşta" dedi Fred. "Bizce kendini boğmaya
çalışıyor."
Harry yüzünü dizlerine yaslayıp, ellerini saçına götürdü.
Fred omzunu kavrayıp sertçe sarstı.
"Hadi Harry, daha önce hiç Snitch'i kaçırmamıştın."
"Yakalayamayacağın bir gün gelecekti elbetle" dedi
George.
"Daha her şey bitmedi" dedi Fred. "Yüz sayıyla yenildik,
değil mi? Yani Hufflepuf, Ravenclaw'a yenilirse, biz de
Ravenclaw'ı ve Slytherin'i yenersek..."
"Hufflepuff’ın en az iki yüz sayıyla kaybetmesi
gerekecek" dedi George.
"Ama Ravenclaw'ı yenerlerse..."
"İmkânı yok, Ravenclaw çok iyi. Ama Slytherin,
Hufflepuff'a yenilirse..."
"Her şey sayılara bağlı - her iki taraftan da yüz puanlık
fark -"Harry orada öylece yattı, tek kelime bile etmedi.
Kaybetmişlerdi... İlk kez bir Quidditch maçını
kaybetmişti.
On dakika kadar sonra Madam Pomfrey gelip takıma
onu rahat bırakmasını söyledi.
"Daha sonra seni görmeye geliriz" dedi Fred. "Kendini
hırpalama, Harry, sen hâlâ bizim gelmiş geçmiş en iyi
Arayıcı'mızsın."
Takım, arkasında bir çamur izi bırakarak dışarı çıktı.
Madam Pomfrey yüzünde onaylamaz bir ifadeyle
arkalarından kapıyı kapattı. Ron ve Hermione, Harry'nin
yatağına yanaştı.
"Dumbledore küplere bindi" dedi Hermione, titrek bir
sesle. "Daha önce onu hiç böyle görmemiştim. Sen
düşerken koşarak sahaya fırlayıp asasını salladı ve sen
yere vurmadan önce adeta yavaşladın. Sonra asasını
Ruh Emiciler'e doğrulttu. Üzerlerine gümüşi bir şey
gönderdi. Hemen stadyumdan çıktılar... Okul sahasına
girdikleri için çok kızgındı, dedi ki -"
"Sonra seni büyüyle bir sedyeye yükledi" dedi Ron.
"Okula doğru yürüdü, sen de sedyeyle birlikte süzülerek
gittin. Herkes sandı ki sen -"
Sustu, ama Harry bunu pek fark etmedi. Ruh Emiciler'in
ona yaptıkları şeyi düşünüyordu.... çığlık atan sesi.
Kafasını kaldırdığında Ron'la Hermione ona öyle bir
endişeyle bakıyorlardı ki, hemen söyleyecek pratik bir
şey bulmaya çalıştı.
"Biri Nimbus'umu aldı mı?"Ron ve Hermione birbirlerine çabuk bir bakış attılar.
"Şeyy-"
"Ne?" dedi Harry, bir birine, bir öbürüne bakarak.
"Şey... sen düştüğünde, o da fırladı" dedi Hermione
tereddütlü bir sesle.
"Ve?"
"Ve şeye - şeye - ah, Harry - Şamarcı Söğüt'e çarptı."
Harry'nin içi burkuldu. Şamarcı Söğüt okul arazisinin
ortasında duran, çok vahşi bir ağaçtı.
"Sonra?" dedi, gelecek cevaptan ölesiye korkarak.
"Şey, Şamarcı Söğüt'ü bilirsin" dedi Ron. "Da-dar-be
almayı sevmez."
"Profesör Flitwick sen ayılmadan çok az önce onu
getirdi" dedi Hermione neredeyse duyulmaz bir sesle.
Ağır ağır, ayaklarının dibindeki çantaya uzandı, çantayı
ters çevirip bir yığın tahta kıymığını ve dal parçasını
yatağın üstüne boşalttı. Bunlar Harry'nin sadık, ama
sonunda yenilen süpürgesinden arta kalanlardı.ONUNCU BÖLÜM: ÇAPULCU
HARİTASI
Madam Pomfrey, Harry'yi hafta sonunun geri kalanı
boyunca hastane kanadında tutmakta ısrar etti. Harry
karşı gelmedi, şikâyet etmedi, ama Nimbus 2000'inin un
ufak artıklarını atmasına da izin vermedi. Aptallık ettiğini
biliyordu, Nimbus'un artık onarılamaz halde olduğunu
biliyordu, ama Harry'nin elinde değildi; kendini sanki en
iyi arkadaşlarından birini kaybetmiş gibi hissediyordu.
Bir ziyaretçi seline boğuldu, hepsi de onu
neşelendirmekte kararlıydı. Hagrid sarı lahanaya
benzeyen bir demet kulağakaçan çiçeği gönderdi. Ginny
Weasley ise fena halde kızararak, elinde kendi yaptığı
bir "geçmiş olsun" kartıyla geldi. Kart, Harry onu meyve
çanağında kapalı tutmadığı sürece tiz bir sesle şarkı
söylüyordu. Gryffindor takımı pazar sabahı onu yine
ziyaret etti, bu defa Wood da yanlarındaydı ve Harry'ye
ruhsuz, ölü gibi bir sesle onu hiç suçlamadığını söyledi.
Ron ve Hermione, Harry'nin başucundan ancak geceleri
ayrılıyorlardı. Ama kim ne derse desin Harry kendini
daha iyi hissetmiyordu, çünkü onların bilmediği bir derdi
daha vardı.
Kimseye Ecel'den bahsetmemişti, Ron'la Hermione'ye
bile, çünkü Ron'un paniğe kapılacağını, Hermione'ninse
alay edeceğini biliyordu. Öte yandan, Ecel'in iki kez
göründüğü ve iki seferde de bunu neredeyse ölümcül
kazaların izlediği de bir gerçekti; ilk seferinde az daha
Hızır Otobüs'ün altında kalıyordu; ikincisindeyse on beşmetre yükseklikteyken süpürgesinden düşmüştü. Ecel, o
gerçekten ölene kadar ona musallat mı olacaktı?
Hayatının geri kalanını hayvan orada mı diye sürekli
omzunun üstünden bakarak mı geçirecekti?
Sonra bir de Ruh Emiciler vardı. Harry onlar hakkında
her düşündüğünde kendini hasta gibi ve aşağılanmış
hissediyordu. Herkes Ruh Emiciler'in dehşet verici
olduğunu söylüyordu, ama ondan başka kimse bir Ruh
Emici yaklaştığında bayılmıyordu... başka kimse
kafasının içinde, annesinin ölürken attığı çığlıkları
duymuyordu.
Harry artık o çığlık atan sesin kime ait olduğunu
biliyordu. Hastane kanadında geceleri uyanık halde
yatağında uzanmış, tavandaki ay ışığı hüzmelerine
bakarken, annesinin ağzından çıkan sözcükleri tekrar
tekrar duymuştu. Ruh Emiciler ona yaklaştığında
annesinin yaşamının son anlarını, Harry'yi Lord
Voldemort'dan koruma çabalarını ve Voldemort'un
annesini öldürmeden hemen önce attığı kahkahayı
duyuyordu... Harry tedirgin bir uykuya daldı. Ama ıslak
ve çürümüş ellerle, korku içinde yakarışlarla dolu rüyalar
görürken sarsılarak uyanıp, yeniden annesinin sesini
düşünmeye başladı.
Pazartesi günü okulun gürültüsüne patırtısına dönmek
çok rahatlatıcı olmuştu. Her ne kadar Malfoy'un
sataşmalarına katlanmak zorunda kalsa da, hiç olmazsa
oradayken kafası başka şeylerle meşgul oluyordu.
Malfoy, Gryffindor'un yenilgisinden dolayı adeta
sevinçten uçuyordu. Nihayet bandajlarını çıkarmıştı ve
her iki kolunun da kullanılabilir hale gelmesini, Harry'ninsüpürgesinden düşüşünün coşkulu taklitleriyle
kutluyordu. Malfoy bir sonraki İksir dersinin büyük bir
bölümünü zindanın öbür ucundan Ruh Emici taklitleri
yaparak geçirdi. Sonunda tepesi atan Ron, Malfoy’a
büyük, kaygan bir timsah kalbi fırlatıp suratına isabet
ettirince, Snape Gryffindor'dan elli puan indirdi.
"Karanlık Sanatlara Karşı Savunma'ya yine Snape
giriyorsa, ben hastayım deyip izin alıyorum" dedi Ron,
öğle yemeğinden sonra Lupin'in sınıfına giderlerken.
"Hermione, bir baksana içeride kim var."
Hermione sınıfın kapısından başını uzatıp içeri baktı.
"Her şey yolunda!"
Profesör Lupin yeniden işinin başındaydı. Gerçekten de
hastalıktan yeni kalkmış gibi görünüyordu. Eski püskü
cüppesi üstünden daha da sarkıyordu ve gözlerinin
altında kara gölgeler vardı, ama yine de öğrenciler
yerlerine otururken onlara gülümsedi. Herkes bir
ağızdan, Lupin hastayken Snape'in onlara neler
yaptığından yakınmaya başladı.
"Haksızlık bu, sizin yerinize gelmişti sadece, niye bize
ödev veriyor ki?"
"Kurtadamlar hakkında hiçbir şey bilmiyoruz -"
"- hem de iki parşömen uzunluğunda!"
"Profesör Snape'e o konuları henüz işlemediğimizi
söylediniz mi?" dedi Lupin, kaşlarını hafifçe çatarak.
Yeniden bir uğultu koptu.
"Evet, ama çok geride olduğumuzu söyledi -""- ne desek dinlemedi -"
"- hem de iki parşömen uzunluğunda!"
Profesör Lupin, yüzlerdeki kızgınlık ifadesini görünce
gülümsedi.
"Merak etmeyin, ben Profesör Snape'le konuşurum.
Ödevi yapmanıza gerek yok."
"Olamaz" dedi Hermione, düş kırıklığıyla. "Ben bitirdim
bile!"
Çok zevkli bir ders geçirdiler. Profesör Lupin cam bir
kabın içinde bir Hinzıpır getirmişti. Bu minik, tek bacaklı
ve duman büklümlerinden yapılmış gibi duran yaratığın
oldukça çelimsiz ve zararsız bir görünümü vardı.
"Gezginleri bataklıkların içine çeker" dedi Profesör
Lupin, herkes not alırken. "Elinden sallanan feneri
görüyor musunuz? Önden gider - insanlar da ışığı takip
eder - ondan sonra da -"
Hinzıpır cama yaslanıp vıcık vıcık, korkunç bir ses
çıkardı.
Zil çalınca herkes gibi Harry de eşyalarını toplayıp
kapıya doğru ilerledi, ama -
"Bir dakika bekle, Harry" diye seslendi Lupin. "Biraz
konuşmak istiyorum."
Harry geri dönüp Profesör Lupin'in Hinzıpır'ın kabını bir
bezle örtmesini izledi.
"Maçta olanları duydum" dedi Lupin. Masasına gidip
kitaplarını çantasına doldurmaya başladı. "Süpürgene
çok üzüldüm. Tamir etme imkânı var mı?""Hayır" dedi Harry. "Ağaç onu paramparça etti."
Lupin iç çekti.
"Şamarcı Söğüt'ü benim Hogwarts'a geldiğim yıl diktiler.
Eskiden bir oyun oynarlardı, gövdesine dokunacak
kadar yaklaşmaya çalışırlardı ağaca. Davey Gudgeon
adında bir çocuk az kalsın bir gözünden oluyordu,
ondan sonra ağacın yakınına gitmemiz yasaklandı.
Hangi süpürge olsa o ağaçla başa çıkamazdı."
"Ruh Emiciler'i de duydunuz mu?" dedi Harry güçlükle.
Lupin gözlerini hemen ona çevirdi.
"Evet, duydum. İçimizde kimse Profesör Dumbledore'u o
kadar kızgın görmemiştir herhalde. Bir süredir
sabırsızlanmaya başlamışlardı... Dumbledore'un onları
içeri bırakmamasına hiddetleniyorlardı... sanırım
düşmenin sebebi onlardı, değil mi?"
"Evet,
" dedi Harry. Önce bir tereddüt etti, ama dilinin
ucuna gelen soru o daha kendine hâkim olamadan
ağzından çıkmıştı bile: "Neden? Sizce neden beni öyle
etkiliyorlar? Ben mi çok -"
"Bunun zayıflıkla hiç ilgisi yok" dedi Profesör Lupin sert
bir sesle. Sanki Harry'nin zihnini okumuştu. "Ruh
Emiciler seni daha kötü etkiliyor, çünkü senin
geçmişinde başkalarınınkinde olmayan korkunç olaylar
var."
Sınıftan içeri kış güneşinden gelen bir ışık huzmesi sızıp
Lupin'in gri saçlarını ve genç yüzündeki çizgileri
aydınlattı."Ruh Emiciler bu dünyadaki en berbat yaratıklardandır.
En karanlık, en pis yerlerde barınırlar, çürümeden ve
umutsuzluktan zevk alırlar, etraflarındaki huzuru, umudu
ve mutluluğu kuruturlar. Muggle'lar bile, her ne kadar
onları göremeseler de, varlıklarını hisseder. Bir Ruh
Emici'ye fazla yaklaştığında bütün iyi duyguların, bütün
mutlu anıların emilip alınır senden. Bir Ruh Emici, eğer
başarabilir de seninle uzun süre beslenirse, sonunda
seni de kendi gibi bir şey haline getirir - ruhsuz ve
kötücül. Elinde hayatındaki en kötü deneyimlerin
haricinde hiçbir şey kalmaz. Ve senin başına gelen en
kötü şey, Harry, herkesi süpürgesinden düşürmeye
yeter. Utanacak hiçbir şeyin yok."
Harry, Lupin'in masasına bakıp,
"Bana yaklaştıkları
zaman" dedi boğazı düğümlenerek,
"Voldemort'un
annemi öldürüşünü duyabiliyorum."
Lupin koluyla ani bir hareket yaptı, sanki Harry'nin
omzunu kavramaya niyetlenmişti, ama vazgeçti. Kısa bir
sessizlik oldu; sonra "Niye maça geldiler ki?" dedi Harry
acı acı.
"Acıkmaya başladılar” dedi Lupin sakince. Çantasını
kapattı. "Dumbledore onları okulun içine bırakmıyor, bu
yüzden avlanacak insan stokları tükenmeye başladı...
Quidditch sahasının etrafındaki büyük kalabalığa karşı
koyamadılar sanırım. Bütün o heyecan... coşan
duygular... bu onlar için bir ziyafet demekti."
"Azkaban korkunç bir yer olmalı" diye mırıldandı Harry.
Lupin yüzünde tatsız bir ifadeyle başını sallayarak
onayladı."Kale denizin ortasında, küçük bir adada. Aslında
tutsakları içeride tutmak için duvarlara ve denize
ihtiyaçları yok. Çünkü zaten hepsi kendi kafalarının
içinde kısılmış durumdalar, neşeli tek bir şey
düşünebilecek durumda değiller. Çoğu birkaç haftada
çıldırıyor."
"Ama Sirius Black onlardan kaçtı" dedi Harry ağır ağır.
"Ellerinden kurtuldu..."
Lupin'in çantası masadan aşağı kaydı; çabucak
yakalayabilmek için eğilmesi gerekti.
"Evet" dedi doğrularak. "Black onlarla savaşmanın bir
yolunu bulmuş olmalı. Ben böyle bir şeyin mümkün
olabileceğine inanmazdım... Ruh Emiciler yanlarında
uzun süre kalan bir büyücünün bütün güçlerini kurutur
diye bilinir..."
"Ama siz trendeki o Ruh Emici'nin geri çekilmesini
sağlamıştınız" dedi Harry birden.
"Bazı - savunma yöntemleri var" dedi Lupin. "Ama
trende sadece bir tane Ruh Emici vardı. Sayıları ne
kadar çok olursa, direnmek o kadar zor oluyor."
"Ne tür savunma yöntemleri?" dedi Harry hemen. "Bana
öğretebilir misiniz?"
"Ruh Emiciler'le savaşma konusunda bir uzman
olduğumu iddia edemeyeceğim, Harry. Tam tersi..."
"Ama Ruh Emiciler bir maça daha gelirlerse, onlara
karşı koyabilmem gerekiyor."
Lupin, Harry'nin yüzündeki kararlı ifadeye baktı, bir an
tereddüt etti, sonra cevap verdi: "Şey... peki. Yardımetmeye çalışırım. Ama korkarım ki bu işin önümüzdeki
sömestre kadar beklemesi gerekiyor. Tatilden önce
yapmam gereken çok şey var. Hastalanmak için çok
ters bir zaman seçtim."
Lupin'in Ruh Emici Savuşturma dersleri vaadi, annesinin
ölümünü bir daha hiç duymayabileceği düşüncesi ve
kasım sonundaki maçta Ravenclaw'ın Hufflepuff'ı ezip
geçmesi sayesinde, Harry'nin ruh hali iyiye doğru büyük
bir değişim gösterdi. Gryffindor gerçekten de Kupa
şansını yitirmemişti, ama bir maç daha kaybetmek gibi
bir lüksleri yoktu. Wood yine çılgın enerjisine kavuştu ve
takımını aralık boyunca devam eden yağmurun
oluşturduğu soğuk pusun içinde her zamanki kadar sıkı
çalıştırmaya devam etti. Harry okulun içinde Ruh
Emiciler'e dair hiçbir iz görmedi. Görünüşe bakılırsa
Dumbledore'un öfkesi onları girişlerdeki mevzilerinde
tutuyordu.
Sömestrın sona ermesinden iki hafta önce gökyüzü
birden aydınlanıp göz kamaştırıcı bir opal taşı beyazına
dönüştü ve bir sabah kalktıklarında çamurlu yerler kırağı
kaplıydı. Şatonun içindeyse, havada bir Noel heyecanı
vardı. Muska öğretmeni Profesör Flitwick sınıfını titrek
titrek parlayan ışıklarla erkenden süslemiş, sonradan bu
ışıkların gerçek, kanat çırpan periler olduğu anlaşılmıştı.
Öğrencilerin hepsi mutlu mutlu tatil planlarını
tartışıyorlardı. Hem Ron, hem de Hermione Hogwarts'ta
kalmaya karar vermişti. Her ne kadar Ron bunu Percy
ile iki hafta daha geçirmeye katlanamayacağından
yaptığını ileri sürse, Hermione de kütüphaneyi
kullanması gerektiği konusunda ısrar etse bile, Harrykanmamıştı; bunu o yalnız kalmasın diye yapıyorlardı ve
Harry onlara minnettardı.
Harry dışında herkese mutluluk veren bir durum da,
sömestrın son hafta sonunda Hogsmeade'e bir gezi
daha yapılacak olmasıydı.
"Bütün Noel alışverişimizi oradan yapabiliriz!" dedi
Hermione. "Balyumruk'taki o Diştemizleyici İpliknane'ler
annemle babamın çok hoşuna giderdi!"
Bir kez daha arkada kalan tek üçüncü sınıf öğrencisinin
kendi olacağı gerçeğine boyun eğen Harry, Wood'dan
Hangi Süpürge adındaki kitabı aldı ve günün geri
kalanını çeşitli markalar hakkında enine boyuna
okuyarak geçirdi. Takım antrenmanlarında okul
süpürgelerinden birini, çok eski bir Kayan Yıldız'ı
kullanıyordu. O süpürge çok yavaş ve sarsıntılıydı;
kesinlikle yeni bir süpürgeye ihtiyacı vardı.
Hogsmeade gezisinin yapılacağı cumartesi sabahı,
Harry pelerinlere ve atkılara sarılmış olan Ron'la
Hermione'ye güle güle dedi ve dönüp tek başına
mermer merdivenden çıkarak Gryffindor Kulesi'nin
yolunu tuttu. Dışarıda kar yağmaya başlamıştı, şato çok
sessiz ve sakindi.
"Pşşt - Harry!"
Üçüncü kat koridorunun yarısındayken arkasını döndü.
Fred ve George kambur, tek gözlü bir cadı heykelinin
arkasından ona bakıyorlardı.
"Ne yapıyorsunuz?" dedi Harry merakla. "Niye
Hogsmeade'e gitmiyorsunuz?""Gitmeden önce sana biraz bayram neşesi vermeye
geldik" dedi Fred, esrarengiz bir şekilde göz kırparak.
"İçeri gel..."
Başıyla tek gözlü heykelin sol tarafındaki boş bir sınıfı
gösterdi. Harry, Fred'le George'un peşinden içeri girdi,
George kapıyı sessizce kapattı ve dönüp Harry'ye
gülümseyerek baktı.
"Erken bir Noel hediyesi; sana, Harry" dedi.
Fred fiyakalı bir hareketle pelerinin içinden bir şey çekip
çıkardı, sıralardan birinin üstüne koydu. Büyük, kare
biçiminde, epey yıpranmış bir parşömendi bu. Üstünde
hiçbir şey yazılı değildi. Harry bunun Fred'le George'un
şakalarından biri olmasından şüphelenerek, onlara
baktı.
"Bu ne ki böyle?"
"Bu, Harry, bizim başarımızın sırrı" dedi George,
parşömeni sevgiyle okşayarak.
"Onu sana vermek içimizi yakıyor" dedi Fred.
"Ama dün gece, senin ihtiyacının bizimkinden daha
fazla olduğuna karar verdik."
"Neyse, zaten ezbere biliyoruz" dedi George. "Onu sana
miras bırakıyoruz. Artık pek ihtiyacımız yok."
"Peki benim eski bir parşömen parçasına niye ihtiyacım
olsun?" dedi Harry.
"Eski bir parşömen parçası ha!" dedi Fred. Sanki Harry
ona hakaret etmiş gibi, dişlerini sıkarak gözlerini
kapatmıştı. "Açıkla, George.""Şey... daha biz birinci sınıftayken, Harry, yani genç,
tasasız ve masumken..."
Harry gülmemek için kendini zor tuttu. Fred ve
George'un hayatlarının herhangi bir döneminde masum
olduklarından şüpheliydi.
"Şey, en azından şimdikinden daha masumken, Filch'le
başımız derde girdi."
"Koridorda bir Tezekbombası patlattık ve nedense bu
onu sinirlendirdi."
"O da bizi odasına götürüp her zamanki tehditlerini
savurmaya başladı."
"- Cezaya bırakma -"
"- Karın deşme -"
"Biz de dosya dolaplarından birindeki, El Koyulmuş ve
Çok Tehlikeli olarak etiketlenmiş bir çekmecenin farkına
varmadan edemedik."
"Durun tahmin edeyim." dedi Harry, sırıtmaya
başlayarak.
"Eh, sen olsan ne yapardın?" dedi Fred. "George bir
tane daha Tezekbombası bırakarak dikkati başka yöne
çekti, ben de çekmeceyi açıp bunu kaptım."
"Sandığın kadar da kötü bir şey değildi yaptığımız" dedi
George. "Filch'in onu nasıl çalıştıracağını hiç
çözemediğini sanıyoruz. Büyük ihtimalle ne olduğundan
şüphelenmiştir ama, yoksa el koymazdı."
"Peki siz nasıl çalıştıracağınızı biliyor musunuz?""Tabii" dedi Fred, sırıtarak. "Bu küçük bebek bize
okuldaki bütün hocalardan daha çok şey öğretti."
"Beni makaraya sarıyorsunuz" dedi Harry, eski püskü
parşömen parçasına bakarak.
"Ya, öyle mi yapıyoruz?" dedi George.
Asasını çıkardı, parşömene hafifçe dokunup,
"Bütün
ciddiyetimle yemin ederim ki, hayırlı bir şey
düşünmüyorum" dedi.
Ve bir anda, George'un asasının dokunduğu noktadan
çizgiler çıkmaya, parşömeni bir örümcek ağı gibi
sarmaya başladı. Birbirleriyle birleştiler, kesiştiler,
parşömenin her bir köşesine yayıldılar. Sonra tepede
kelimeler oluşmaya başladı, büyük, kıvrımlı yeşil
kelimeler:
Mösyöler Aylak, Kılkuyruk, Patiayak ve
Çatalak Sihirli Muziplik Sanatçılarının
Yardakçıları gururla sunar: ÇAPULCU
HARİTASI.
Hogwarts şatosunun ve okul arazisinin her karışını
gösteren bir haritaydı bu. Ama daha da çarpıcı olanı,
haritada gezinen minicik mürekkep noktalarıydı, her
birinin üstünde ufacık harflerle bir isim yazıyordu. Harry
şaşkına dönmüş bir halde eğilip daha yakından baktı.
Sol üst köşedeki bir nokta, Profesör Dumbledore'un
çalışma odasında bir aşağı bir yukarı yürüdüğünü
gösteriyordu; hademenin kedisi Mrs. Norris ikinci katta
dolanıyordu, hortlak Peeves ise o anda KupaSalonu'nda hoplayıp zıplıyordu. Harry gözlerini o tanıdık
koridorlarda gezdirirken, bir şey daha dikkatini çekti.
Bu harita daha önce ayak basmadığı birtakım geçitleri
gösteriyordu. Ve görünüşe göre bunların birçoğu -
"Doğruca Hogsmeade'e gidiyor" dedi Fred, çizgilerden
birini parmağıyla takip ederek. Toplam yedi tane var.
Filch şu dördünü biliyor." deyip hepsini birer birer
gösterdi,
"ama şunları bir tek bizim bildiğimizden eminiz.
Dördüncü katta, aynanın arkasında olanla hiç uğraşma.
Geçen kışa kadar kullanıyorduk ama çöktü - tamamen
kapanmış durumda. Bunu ise kimsenin kullanmadığını
sanıyoruz, çünkü girişinin tam üstünde Şamarcı Söğüt
var. Ama şuradaki doğruca Balyumruk'un kilerine
çıkıyor. Defalarca kullandık. Ve fark ettiysen, girişi bu
odanın hemen dışında. Tek gözlü kocakarının
kamburunun içinden."
"Aylak, Kılkuyruk, Patiayak ve Çatalak" dedi George, iç
geçirerek. Haritanın tepesindeki yazıyı okşadı. "Onlara
çok şey borçluyuz."
"Yeni kuşak kural yıkıcılara yardım etmek için
yorulmaksızın çalışmış, soylu insanlar" dedi Fred vakur
bir edayla.
"Pekâlâ" diye toparlandı George,
"kullandıktan sonra
silmeyi unutma."
"Yoksa herkes okuyabilir" dedi Fred, uyaran bir ses
tonuyla.
"Tek yapman gereken asanla yine tıklayıp,
'Muziplik
tamamlandı!' demek. Üstü hemen bomboş olacak.""Evet, genç Harry" dedi Fred, olağanüstü bir Percy
taklidiyle,
"terbiyeni takın."
"Balyumruk'ta görüşürüz" dedi George, göz kırparak.
İkisi de tatmin olmuş gibisinden sırıtarak odadan çıktılar.
Harry orada durup, mucizevi haritaya bakakaldı. Minicik
mürekkepten Mrs. Norris'in sola dönüp yerdeki bir şeyi
koklayışını izledi. Filch'in gerçekten de haberi yoksa...
Ruh Emiciler'in yanından geçmesi gerekmeyecekti
bile...
Ama orada öylece, heyecan içinde dururken, Mr.
Weasley'nin bir keresinde söylediği bir şey anılarının
arasından süzülüp geldi.
Kendi kendine düşünebilen bir şeye, beyninin nerede
saklı olduğunu göremiyorsan, güvenme.
Bu harita Mr. Weasley'nin dikkat edilmesi gerektiğini
söylediği o tehlikeli sihirli nesnelerdendi... Sihirli Muziplik
Sanatçılarının Yardakçıları... ama sonra Harry, haritayı
sadece Hogsmeade'e gitmekte kullanacağını düşündü.
Bir şey çalacak ya da birine saldıracak değildi ya...
üstelik Fred ve George onu yıllardır kullanıyorlardı,
başlarına korkunç bir şey gelmemişti...
Harry parmağıyla, Balyumruk'a giden geçidi takip etti.
Sonra haritayı, sanki bir emre uyarmış gibi birdenbire
kıvırdı, cüppesinin içine soktu ve hızla sınıfın kapısına
doğru ilerledi. Kapıyı birkaç santim araladı. Dışarıda
kimse yoktu. Çok temkinli bir şekilde sınıftan yavaşça
çıktı ve tek gözlü cadının heykelinin arkasına geçti.Ne yapması gerekiyordu? Haritayı yeniden çıkardı ve
büyük bir hayretle, üzerinde yeni bir mürekkep şekil
olduğunu gördü. “Harry Potter” yazıyordu. Bu şekil, tam
Harry'nin durduğu noktada, üçüncü kat koridorunun
yarısına yakın bir yerde duruyordu. Harry dikkatle baktı.
Kendinin küçük mürekkep temsili, minnacık asasıyla
cadıya tıklıyor gibiydi. Harry hemen gerçek asasını
çıkardı ve heykele tıkladı. Hiçbir şey olmadı. Yine
haritaya baktı. Şeklinin üstünde, olabilecek en küçük
konuşma balonu belirmişti. İçinde "Dissendium"
yazıyordu.
Harry cadıya bir kez daha tıklayarak,
"Dissendium!" diye
fısıldadı.
Heykelin kamburu hemen, oldukça ince birini içeri
alabilecek kadar aralandı. Harry koridora şöyle bir göz
attı, sonra haritayı yine ortadan kaldırıp kendini deliğe
çekti ve başını içeri sokarak kendini ileri itti.
Ona taştan yapılmış bir kaydırak gibi gelen bir şeyden
aşağı epeyce kaydıktan sonra soğuk, nemli toprağa
indi. Ayağa kalkıp etrafına bakındı. Zifiri karanlıktı.
Asasını kaldırıp,
"Lumos!" diye mırıldanınca, çok dar,
alçak, toprak bir tünelde olduğunu gördü. Haritayı
kaldırdı, asasının ucuyla üzerine tıkladı ve,
"Muziplik
tamamlandı!" diye mırıldandı. Haritanın üstündeki her
şey hemen silindi. Onu dikkatli bir şekilde katladı,
cüppesinin içine yerleştirdi, sonra da kalbi hem heyecan
hem de endişeyle çarpar halde, yola koyuldu.
Yol, dev bir tavşan kovuğuymuşçasına sürekli dönüyor,
kıvrılıyordu. Harry asasını önüne tutarak, engebeli
zeminde arada bir takılıp tökezleyerek ilerledi.Çok uzun sürdü, ama Harry Balyumruk düşüncesinden
güç aldı. Ona bir saat gibi gelen bir sürenin sonunda,
yol yukarı doğru meyletmeye başladı. Harry hızını
artırdı. Soluk soluğaydı, yüzü cayır cayır yanıyordu,
ayaklarıysa buz gibiydi.
On dakika sonra, yukarı doğru devam edip gözden
kaybolan yıpranmış taş basamaklara vardı. Gürültü
etmemeye dikkat ederek, çıkmaya başladı. Yüz
basamak, iki yüz basamak... sayısını unutmuştu,
ayaklarına bakarak çıkmaya devam ediyordu... sonra,
birdenbire, kafası sert bir şeye çarptı.
Bu bir kapağa benziyordu. Harry orada öylece durup,
kafasının tepesini ovarak, etrafı dinledi. Yukarıdan bir
ses geldiğini duymuyordu. Yavaşça kapağı iterek açtı ve
kenarından içeri baktı.
Tahta sandıklarla ve kutularla dolu bir kilerdeydi. Yukarı
tırmanıp kapağı yine kapadı - kapak, tozlu yerle o kadar
iyi kaynaşıyordu ki, orada olduğunu anlamak
imkânsızdı. Harry yukarı çıkan merdivene usul usul
yaklaştı. İşte şimdi birilerinin sesini duyuyordu, ayrıca bir
zilin çınlamasını ve bir kapının açılıp kapanma sesini
de.
Ne yapması gerektiğini düşünürken, çok daha yakındaki
bir kapının açılma sesini duydu; biri aşağı inmek
üzereydi.
"Bir de bir kutu daha Jöle Sümüklüböcek al, hayatım.
Neredeyse hepsini bitirdiler." dedi bir kadın sesi.
Bir çift ayak merdivenden aşağı iniyordu. Harry kendini
çok büyük bir sandığın arkasına atarak ayak seslerininkesilmesini bekledi. Adamın karşı duvarın orada kutuları
karıştırdığını duyuyordu. Bir daha fırsat gelmeyebilirdi.
Harry saklandığı yerden hemen çıkıp merdivenleri
çabuk çabuk ve sessizce tırmandı, dönüp arkasına
baktığında kocaman bir sırt ve bir kutunun içine
gömülmüş kel bir kafa gördü. Merdivenlerin sonundaki
kapıya ulaştı, aralığından usulca geçti ve kendini
Balyumruk tezgâhının arkasında buldu, eğildi, yan yan
gitti ve sonra doğrulup ayağa dikildi.
Balyumruk, Hogwarts öğrencileriyle öylesine doluydu ki,
kimse Harry'ye ikinci bir kez dönüp bakmadı bile. Harry
etrafını seyrederek, ite kaka aralarından ilerledi. Şimdi
nerede olduğunu görse Dudley'nin domuz suratına
yayılacak ifadeyi düşündüğünde, gülmemek için kendini
zor tuttu.
Akla gelebilecek en ağız sulandırıcı tatlılarla dolu yığınla
raf vardı. Kaymak gibi nugat topları; ışıldayan pembe
hindistancevizi buzu küpleri; tombul, bal renkli
karamelalar; itinayla dizilmiş yüzlerce çeşit çikolata;
koca bir fıçı dolusu Bin Bir Çeşit Fasulye Şekerlemesi
vardı; başka bir fıçı ise daha önce Ron'un bahsettiği,
Fışırdayan Vızvızlar adındaki, ayakları yerden kesen
şerbet toplarıyla tıka basa doluydu. Başka bir duvarda
"Özel Efekt" tatlıları duruyordu: Drooble'ın En İyi Balonlu
Sakızı (odayı, ne yaparsanız yapın günlerce çıkmayan
çan çiçeği mavisi baloncuklarla dolduruyordu); tuhaf,
kıymık kıymık Diştemizleyici İpliknaneler; minicik, siyah
Biber Şeytancıklar ("arkadaşlarınıza alev püskürtme
gösterisi yapın!"); Buz Fareler ("dişleriniz takırdasın,
gıcırdasın!"); kurbağa biçiminde Naneli Kaymaklar("midede gerçekçi bir şekilde hoplayıp zıplar!"); şeker
kaplı Kırılgan Tüy Kalemler ve Patlayan Bonbonlar.
Harry altıncı sınıflardan oluşan bir kalabalığın içinden
sıyrılınca, dükkânın en uzak köşesinde asılı bir tabela
gördü ("Alışılmadık Tatlar"). Ron ve Hermione tabelanın
altında durmuş, bir tepsi dolusu kan tadında lolipopu
inceliyorlardı. Harry çaktırmadan arkalarına kadar
yürüdü.
"Öğk, hayır, Harry bunlardan istemez. Bunlar vampirler
için, sanırım" diyordu Hermione.
"Peki ya şunlara ne dersin?" dedi Ron, bir kâse dolusu
Karafatma Sürüsünü Hermione'nin burnunun dibine
sokarak. "
"Kesinlikle olmaz" dedi Harry.
Ron neredeyse kâseyi düşürecekti.
"Harry!" diye tiz bir çığlık attı Hermione. "Burada ne işin
var? Nasıl - nasıl -?"
"Vay be!" dedi Ron, çok etkilenmiş görünerek.
"Cisimlenme'yi öğrendin ha!"
"Tabii ki öğrenmedim" dedi Harry. Altıncı sınıflar
duymasın diye sesini alçaltıp onlara Çapulcu Haritası
hakkındaki her şeyi anlattı.
"Fred'le George niye bana vermemişler onu?!" dedi Ron
öfkeyle. "Ben onların kardeşiyim!"
"Ama Harry onu elinde tutmayacak!" dedi Hermione,
sanki bu saçma bir fikirmişçesine. "Profesör
McGonagall'a verecek, değil mi, Harry?""Hayır, vermeyeceğim!" dedi Harry.
Ron, gözlerini iri iri açıp Hermione'ye bakarak,
"Deli
misin sen?" dedi. "Bu kadar iyi bir şey verilir mi?"
"Verirsem nereden bulduğumu söylemem gerekir! O
zaman Filch, Fred'le George'un kendisini işlettiklerini
anlar!"
"Ama ya Sirius Black?" diye fısıldadı Hermione. "Şatoya
girmek için o geçitlerden birini kullanıyor olabilir!
Öğretmenlerin öğrenmesi gerek!"
"Bir geçitten giriyor olamaz" dedi Harry çabucak.
"Haritada yedi tane gizli tünel var, değil mi? Fred'le
George, Filch'in dördünü zaten bildiğini düşünüyorlar.
Diğer üçüne gelince - bir tanesi çökmüş, yani kimse
oradan geçemez. Bir tanesinin girişinin üstüne Şamarcı
Söğüt dikili, yani oradan çıkamazsın. Benim kullandığım
tünelse -şey- aşağıdaki kilerde girişi görmek çok zor -
yani zaten orada olduğunu bilmiyorsa..."
Harry durakladı. Ya Black geçidin orada olduğunu
biliyorduysa? Ancak Ron yüksek sesle gırtlağını
temizleyip, tatlı dükkânı kapısının içine yapıştırılmış
duyuruyu işaret etti.
SİHİR BAKANLIĞI'NIN EMRİYLE ikinci bir
emre kadar Ruh Emiciler'in her gece
Hogsmeade sokaklarında devriye gezeceğini
müşterilerimize hatırlatırız. Bu önlem
Hogsmeade sakinlerinin güvenliği için
alınmıştır ve Sirius Black yeniden yakalanıryakalanmaz kaldırılacaktır. Bu bakımdan
alışverişinizi karanlık basmadan önce
tamamlamanız önerilir.
Mutlu Noeller!
"Gördün mü?" dedi Ron alçak sesle. "Köy Ruh Emici
kaynarken, Black'in Balyumruk'a gizlice girmeye
çalıştığını görmek isterdim doğrusu. Hermione, zaten
Balyumruk'un sahipleri de biri içeri izinsiz girse
duyarlardı, değil mi? Evleri, dükkânın üst katı!"
"Evet, ama - ama -" Hermione bir sorun daha bulmaya
çalışıyor gibiydi. "Bak, Harry yine de Hogsmeade'e
gelmemeli, imzalı bir belgesi yok! Biri öğrenirse başı feci
şekilde derde girer! Dahası henüz gece olmadı - ya
Sirius Black bugün gelirse? Mesela şimdi?"
"Bu şartlarda Harry'yi tanıması epey güç olur" dedi Ron,
tirizli pencerelerden görünen lapa lapa, döne döne
yağan karı göstererek. "Yapma, Hermione, Noel'deyiz,
Harry’nin biraz eğlenmeye ihtiyacı var."
Hermione dudağını ısırdı, son derece kaygılı
görünüyordu.
"Beni ihbar edecek misin?" diye sordu Harry, sırıtarak.
"Ah - tabii ki hayır - ama gerçekten, Harry -"
"Fışırdayan Vızvızlar'ı gördün mü, Harry?" dedi
Ron, Harry'yi çekiştirip fıçının başına götürerek. "Jöle
Sümüklüböcekleri? Peki ya Asit Poplar'ı? Fred yedi
yaşımdayken bunlardan bir tane vermişti bana - dilimdebir delik açmıştı. Annemin onu süpürgesiyle
patakladığını hatırlıyorum." Ron dalgın dalgın Asit Pop
kutusuna baktı." Sence Fred'e şu Karafatma Sürüsü'nü
fıstık diye yutrurabilir miyim?"
Ron ve Hermione aldıkları tatlıların parasını ödedikten
sonra, üçü Balyumruk'tan çıkıp dışarıdaki tipiye adım
attı.
Hogsmeade bir Noel kartı gibi görünüyordu; küçük,
sazdan damlı kulübelerin ve dükkânların hepsi soğuk bir
kar katmanıyla örtülüydü; kapıların üzerinde
çobanpüskülü yapraklarından çelenkler vardı ve
ağaçlardan büyülü mumlar sallanıyordu.
Harry titredi; diğer ikisinin aksine, yanında pelerinini
getirmemişti. Başlarını rüzgâra karşı eğerek caddede
ilerlediler, Ron ve Hermione atkılarının ardından
bağırıyorlardı.
"Şurası Postane."
"Zonko şurada."
"Bağıran Baraka'ya gidebiliriz."
"Bakın ne diyeceğim" dedi Ron, dişleri takırdayarak. "Üç
Süpürge'de kaymakbirası içmeye gidelim mi?"
Harry dünden razıydı; rüzgâr çok şiddetliydi ve elleri
donmuştu. Karşıya geçtiler, birkaç dakika sonra küçücük
hanın kapısından giriyorlardı.
İçerisi son derece kalabalık, gürültülü, sıcak ve
dumanlıydı. Güzel yüzlü, balıketinde bir kadın bardaki
bir grup bıçkın sihirbaza servis yapıyordu."O, Madam Rosmerta" dedi Ron. "Ben gidip içecekleri
alayım, ha?" diye ekledi, hafifçe kızararak.
Harry ve Hermione arka tarafa doğru ilerleyip şöminenin
yanında duran şık bir Noel ağacıyla pencere arasındaki
küçük, boş bir masaya oturdular. Ron beş dakika sonra,
elinde üç maşrapa köpüklü, sıcak kaymakbirasıyla geldi.
"Mutlu Noeller!" dedi mutlu mutlu, maşrapasını
kaldırarak.
Harry kana kana içti. Ömründe tattığı en güzel şeydi,
içinin her köşesini ısıtıyordu sanki.
Aniden bir esinti saçını uçuşturdu. Üç Süpürge'nin
kapısı yine açılmıştı. Harry maşrapasının üstünden
baktığında az daha tıkanıyordu.
Profesör McGonagall ve Profesör Flitwick bir kar
taneleri serpintisi içinde bara girmişlerdi. Az sonra
arkalarından Hagrid de girdi. Misket limonu yeşili bir
melon şapka ve ince çizgili bir pelerin giymiş biriyle
konuşuyordu: Sihir Bakanı Cornelius Fudge'la.
Ron ve Hermione hemen elleriyle Harry'nin başının
üstüne bastırıp onu taburesinden indirerek masanın
altına itmişlerdi. Üstünden kaymakbirası damlayan ve
saklanmaya çalışan Harry, boş maşrapasını tutup
öğretmenlerin ve Fudge'ın ayaklarını izledi. Bara doğru
ilerlediler, durdular, sonra da dönüp tam ona doğru
yürüdüler.
Tepesinde bir yerde, Hermione,
"Mobiliarbus!" diye
fısıldadı.Masalarının yanındaki Noel ağacı yerden birkaç santim
havalandı, yana doğru süzüldü ve hafif bir pat sesiyle
masalarının tam önüne inip onları gözden sakladı.
Alttaki sık dalların arasından bakan Harry, tam
yanlarındaki masada dört takım sandalye bacağının
hareket ettiğini gördü, sonra da yerlerine oturan
öğretmenlerin ve Bakan'ın oflayıp puflamalarını duydu.
Sonra parlak turkuvaz renkli, yüksek topuklu
ayakkabılar giymiş bir çift ayak daha gördü ve bir kadın
sesi duydu.
"Küçük boy Solungaçsuyu?"
"Benim" dedi Profesör McGonagall'ın sesi.
"İki litre şekerli içki?"
"Eyvallah, Rosmerta" dedi Hagrid.
"Vişne şurubu ve soda, buzlu ve şemsiyeli?"
"Mımm!" dedi Profesör Flitwick, ağzını şapırdatarak.
"O halde frenküzümü romu sizin, Bakan Bey."
“Teşekkürler, Rosmerta'cığım" dedi Fudge'ın sesi. "Seni
yeniden görmek çok güzel. Sen de bir tane al, olur mu?
Gel bize katıl..."
"Çok teşekkür ederim, Bakan Bey."
Harry ışıl ışıl topukların uzaklaşmasını, sonra da geri
gelmesini izledi. Kalbi gırtlağında rahatsız edici bir
şekilde atıyordu. Niye bunun öğretmenler için de son
hafta sonu olduğu aklına gelmemişti ki? Ve acaba orada
ne kadar oturacaklardı? Gece okula dönecekse, gizliceBalyumruk'a girmek için zamana ihtiyacı vardı...
Hermione'nin bacağı yanı başında sinirle seğirdi.
"Ee, sizi buralara getiren nedir, Bakan Bey?" dedi
Rosmerta'nın sesi.
Fudge'ın kalın bedeninin alt kısmı, kulak misafiri var mı
diye kontrol ediyormuş gibi sandalyesinde kıpırdandı.
Sonra Fudge alçak sesle konuştu: "Sirius Black'ten
başka ne olabilir, hayatım? Cadılar Bayramı'nda okulda
ne olduğunu duymuşsundur herhalde."
"Bir söylenti duydum" diye itiraf etti Madam Rosmerta.
"Bütün meyhaneye anlattın mı, Hagrid?" dedi Profesör
McGonagall, öfkeli bir sesle.
"Black'in hâlâ buralarda olduğunu mu düşünüyorsunuz,
Bakan Bey?" diye fısıldadı Madam Rosmerta.
"Bundan eminim" dedi Fudge kısaca.
"Ruh Emiciler'in meyhanemi iki kez aradığını biliyor
musunuz?" dedi Madam Rosmerta. Sesinde hafif bir
kızgınlık vardı. "Bütün müşterilerimi korkutup kaçırdılar...
iş için hiç iyi değil bu, Bakan Bey."
"Rosmerta, hayatım, ben de onlara bayılmıyorum" dedi
Fudge rahatsız bir sesle. "Gerekli bir tedbir... talihsiz bir
tedbir, ama ne yapalım... Az önce birkaç tanesine
rastladım. Dumbledore'a çok öfkeliler - onları şatonun
arazisinden içeri sokmuyor."
"Bence iyi ediyor" dedi Profesör McGonagall sert bir
sesle. "O dehşet yaratıklar ortada gezinirken nasıl ders
verebiliriz ki?""Doğru!" diye cikledi ufak tefek Profesör Flitwick.
Ayakları yerden on beş-yirmi santim yukarıda
sallanıyordu.
"Yine de" diye itiraz etti Fudge,
"sizi çok daha kötü bir
şeyden korumak için buradalar... hepimiz Black'in neler
yapabileceğini biliyoruz..."
"Biliyor musunuz, hâlâ inanmakta güçlük çekiyorum"
dedi Madam Rosmerta düşünceli bir sesle. "Karanlık
yana geçenler arasında, Sirius Black en son
umacağım... yani, Hogwarts'ta küçük bir çocuk olduğu
zamanlardan hatırlıyorum onu. O zaman bana
büyüyünce ne olacağını söyleseniz, fazla içki içmişsiniz
derdim."
"Asıl önemli bölümünü bilmiyorsun, Rosmerta" dedi
Fudge boğuk bir sesle. "Yaptığı en kötü şey pek
bilinmez."
"En kötüsü mü?" dedi Madam Rosmerta. Sesi merakla
canlanmıştı. "O zavallı insanları öldürmekten daha mı
kötü diyorsunuz?”
"Kesinlikle öyle diyorum" dedi Fudge.
"Buna inanamam. Ondan kötü ne olabilir ki?"
"Onu Hogwarts'ta olduğu zamandan hatırladığını
söylüyorsun, Rosmerta" diye mırıldandı Profesör
McGonagall. "En iyi arkadaşı kimdi, onu da hatırlıyor
musun?"
"Elbette" dedi Madam Rosmerta, hafifçe gülerek. "Onları
hiç ayrı göremezdiniz, öyle değil mi? Onları kaç kereburada ağırlamıştım - nasıl da güldürürlerdi beni. Tam
bir şovmen çiftti, Sirius Black ve James Potter!"
Harry maşrapasını büyük bir gürültüyle elinden düşürdü.
Ron onu tekmeledi.
"Kesinlikle" dedi Profesör McGonagall. "Black ve Potter.
Küçük çetelerinin elebaşlarıydı. İkisi de çok parlaktı,
tabii -hatta ender görülür derecede parlaktılar- ama
onlar gibi baş belaları bir daha gelmemiştir herhalde."
"Bilemiyorum" dedi Hagrid gülerek. "Fred ve George
Weasley onlara kök söktürebilir."
"Black ve Potter'ı kardeş sanabilirdiniz!" diye
konuşmaya katıldı Profesör Flitwick. "Yapışık ikizler!"
"Elbette öyleydiler" dedi Fudge. "Potter bütün
arkadaşlarından çok Black'e güvenirdi. Okulu bitirdikten
sonra da bir şey değişmedi. James, Lily ile
evlendiğinde, sağdıçları Black'ti. Sonra onu Harry'ye
vaftiz babası yaptılar. Harry'nin bundan hiç haberi yok,
tabii. Bu fikir onu nasıl mahvederdi, tahmin edersiniz."
"Black, Kim-Olduğunu-Bilirsin-Sen'e katıldığı için mi?"
diye fısıldadı Madam Rosmerta.
"Ondan da kötü, hayatım..." Fudge sesini neredeyse
duyulmayacak kadar alçaltıp devam etti. "Potter'ların,
Kim-Olduğunu-Bilirsin-Sen'in peşlerinde olduğunu
bildiklerinden çoğu kişinin haberi yoktur. Kim-OlduğunuBilirsin-Sen'e karşı yorulmaksızın çalışan
Dumbledore'un birkaç tane işe yarar casusu vardı.
İçlerinden biri ona bunu çıtlatmış, o da James'le Lily'yi
hemen uyarmıştı. Onlara saklanmalarını tavsiye etti. Eh,
tabii ki Kim-Olduğunu-Bilirsin-Sen'den saklanmak zordu.Dumbledore onlara en büyük şanslarının Fidelius
Büyüsü olduğunu söyledi."
"Nasıl bir büyü o?" dedi Madam Rosmerta. Meraktan
soluğu kesilmişti. Profesör Flitwick gırtlağını temizledi.
"Fevkalade karmaşık bir büyü" dedi cik cik bir sesle. "Bir
sırrın yaşayan tek bir kişinin içine büyülü bir şekilde
gizlenip mühürlenmesine yarıyor. Bilgi, seçilen kişinin,
başka bir deyişle 'Sır Tutucu' nun içinde saklı kalıyor ve
bulunması imkânsız hale geliyor - tabii ki Sır Tutucu onu
açığa vurmayı seçmezse. Sır Tutucu konuşmayı
reddettiği sürece, Kim-Olduğunu-Bilirsin-Sen, Lily ve
James'in kaldığı köyü yıllarca karış karış arasa da
bulamazdı, hatta burnunu oturma odalarının
penceresine dayasa bile!"
"Demek Black, Potter'ların Sır Tutucusu'ydu" diye
fısıldadı Madam Rosmerta.
"Elbette" dedi Profesör McGonagall. "James Potter,
Dumbledore'a, Black'in onların nerede olduğunu
söylemektense ölmeyi tercih edeceğini, Black'in
kendinin de saklanmayı planladığını söylemişti... yine de
Dumbledore'un endişesi geçmedi. Potter'lara kendisinin
Sır Tutucu olmayı teklif ettiğini hatırlıyorum."
"Black'ten şüpheleniyor muydu yani?" dedi Madam
Rosmerta, soluğunu tutarak.
"Potter'lara yakın birinin Kim-Olduğunu-Bilirsin-Sen'i
onların hareketlerinden haberdar ettiğinden emindi" dedi
Profesör McGonagall kasvetle. "Aslına bakarsan, bizim
tarafımızdaki birinin ihanet edip karşı tarafa geçtiğindenve Kim-Olduğunu-Bilirsin-Sen'e bir sürü bilgi
aktardığından epeydir şüpheleniyordu."
"Ama James Potter, Black'i kullanmakta ısrar mı etti?"
"Etti" dedi Fudge, kederli bir sesle. "Sonra da, Fidelius
Büyüsü yapıldıktan yalnızca bir hafta sonra..."
"Black onlara ihanet mi etti?" dedi Madam Rosmerta
soluksuz halde.
"Evet, ihanet etti. Black ikili ajan rolünden usanmıştı,
Kim-Olduğunu-Bilirsin-Sen'e desteğini açık açık beyan
etmeye hazırdı. Görünüşe bakılırsa bunu Potter'ların
ölüm anına saklamış. Ama, hepimizin bildiği gibi, küçük
Harry Potter'la karşılaşmak, Kim-Olduğunu-BilirsinSen'in sonu oldu. Güçleri gitti, feci halde zayıfladı ve
kaçtı. Bu da Black'i gerçekten çok kötü bir durumda
bıraktı. Efendisi, tam da onun, yani Black'in, gerçek
rengini gösterip bir hain olduğunu açık ettiğinde
yenilmişti. Kaçmaktan başka şansı yoktu."
"Pis, iğrenç dönek!" dedi Hagrid. Bunu öyle yüksek
sesle söylemişti ki, barın yarısı susmuştu.
"Şışt!" dedi Profesör McGonagall.
"Ona rastlamıştım!" diye gürledi Hagrid. "Bütün o
insanları öldürmeden önce son ben görmüşümdür onu
herhalde! Lily ve James öldürüldükten sonra Harry'yi o
evden kurtaran bendim! Harabenin içinden çektim aldım
onu, zavallı küçük şey. Alnında kocca bir kesik vardı,
annesi babası ölmüştü... Ne oluyor, o uçan motorunun
üstünde Sirius Black geliyor. Orada ne aradığı hiç
aklıma gelmemişti. Onun, Lily ve James Potter'ın Sır
Tutucusu olduğunu bilmiyordum. Haberlerde Kim-Olduğunu-Bilirsin-Sen'in saldırısını duydu da
yapabileceği bir şey var mı diye bakmaya geldi sandım.
Bembeyaz kesilmişti, tir tir titriyordu. Peki ben ne
yaptım, biliyor musunuz? O HAİN KATİLİ TESELLİ
ETTİM!" diye kükredi Hagrid.
"Hagrid, lütfen!" dedi Profesör McGonagall. "Sesine
hâkim ol!"
"Üzüldüğü şeyin Lily ve James Potter olmadığını ne
bilecektim ki? Asıl Kim-Olduğunu-Bilirsin-Sen'e önem
verdiğini? Sonra bir de kalkıp,
'Harry'yi bana ver, Hagrid,
ben onun vaftiz babasıyım, ona bakarım' diyor. Pöh!
Ama ben Dumbledore'dan emir almıştım. Black'e olmaz
dedim, Dumbledore, Harry'nin teyzesiyle eniştesinin
evine götürülmesini söylemişti. Black karşı geldi, ama
sonunda razı oldu. Motorunu alıp Harry'yi oraya onunla
götürmemi istedi. ‘Artık ihtiyacım yok’ dedi.
"O zaman işin içinde bir bit yeniği olduğunu
çakmalıydım. O motoru çok severdi, ne diye bana
veriyordu ki? Niye artık ihtiyacı olmayacaktı? İşin aslı,
motorun izini sürmek çok kolaydı. Dumbledore onun
Potter'ların Sır Tutucusu olduğunu biliyordu. Black o
gece tüymesi gerektiğini biliyordu, Bakanlık'ın birkaç
saat içinde peşine düşeceğini de biliyordu."
"Peki ya Harry'yi ona verseydim, ha? Her iddiasına
varım, denizin ortasında motordan fırlatır atardı onu. En
iyi arkadaşının oğlu! Ama bir büyücü Karanlık yana
geçmeye görsün, artık hiçbir şeyin, hiç kimsenin önemi
kalmıyor onun için..."Hagrid'in öyküsünü uzun bir sessizlik izledi. Sonra
Madam Rosmerta az çok tatmin olmuş bir sesle,
"Ama
ortadan kaybolmayı başaramadı, değil mi?" dedi. "Sihir
Bakanlığı ertesi gün onu yakaladı!"
"Heyhat, keşke öyle olsaydı,
" dedi Fudge acı acı.
"Onu bulan biz değildik. Küçük Peter Pettigrew'di, yine
Potter'ların dostlarından biri. Şüphesiz kederden çılgına
dönmüş olan ve Black'in Potter'ların Sır Tutucusu
olduğunu bilen Pettigrew, Black'in peşine kendi düştü."
"Pettigrew... Hogwarts'ta onların peşinden ayrılmayan
şu küçük, şişman çocuk mu?" dedi Madam Rosmerta.
"Black ve Potter onun kahramanlarıydı, onlara
tapıyordu" dedi Profesör McGonagall. "Yetenek
açısından hiçbir zaman onların seviyesinde olmadı.
Genellikle ona çok sert davranırdım. Tahmin edersiniz
şimdi - şimdi nasıl pişmanım..." Sesi, sanki birden başını
üşütmüş gibi çıkıyordu.
"Yapma, Minerva" dedi Fudge nazikçe,
"Pettigrew bir
kahraman gibi öldü. Tanıklar -Muggle'lar, tabii ki, daha
sonra anılarını sildik- bize Pettigrew'in Black'i nasıl
köşeye sıkıştırdığını anlattılar. Dediklerine göre,
ağlıyormuş. 'Lily ve James, Sirius! Nasıl yaparsın!'
Sonra asasına hamle etmiş. Tabii ki Black daha çabuk
davranmış. Pettigrew'i paramparça etmiş..."
Profesör McGonagall burnunu sümkürüp boğuk bir
sesle konuştu: "Aptal çocuk... sersem, çocuk... düelloda
hep umutsuz bir vakaydı... bu işi Bakanlık'a
bırakmalıydı...""Söylüyorum, Black'e küçük Pettigrew'den önce ulaşmış
olsam asayla falan uğraşmazdım, onun kollarını
bacaklarını tek tek koparırdım" diye gürledi Hagrid.
"Sen neden bahsettiğini bilmiyorsun, Hagrid" dedi
Fudge sertçe. "Sihirli Kanun Yürütme Timi'nden Keskin
Nişancı Büyücüler dışında kimsenin, köşeye kıstırılmış
bir Black'e karşı şansı olamazdı. Ben o sırada Sihirli
Afetler Dairesi Bakan Yardımcısı'ydım. Black bütün o
insanları öldürdükten sonra olay yerine ilk varanlardan
biri de bendim. Hiç - hiçbir zaman unutmayacağım.
Bazen hâlâ rüyamda görüyorum. Caddenin ortasında bir
krater, öyle derin ki, alttaki kanalizasyonu çatlatmış. Her
tarafta cesetler. Çığlık çığlığa Muggle'lar. Ve orada
durmuş, kahkahalarla gülen Black, önünde de
Pettigrew'den arta kalanlar... kanlar içinde bir cüppe ve
birkaç - birkaç parça -"
Fudge'ın sesi birden kesildi. Beş kişinin burun çekme
sesi duyuldu.
"İşte böyle, Rosmerta" dedi Fudge boğuk bir sesle.
"Black, Sihirli Kanun Yürütme Devriyesi tarafından
götürüldü ve Pettigrew Birinci Sınıf Merlin Nişanı'na
layık görüldü. Sanırım bu, zavallı annesi için küçük de
olsa bir teselli olmuştur. Black o zamandan beri
Azkaban'daydı."
Madam Rosmerta derin derin iç geçirdi.
"Deli olduğu doğru mu, Bakan Bey?"
"Keşke öyle diyebilseydim" dedi Fudge ağır ağır.
"Efendisinin yenilgisinin ona bir süre için de olsa keçileri
kaçırttığına kesinlikle inanıyorum. Pettigrew'i ve bütün oMuggle'ları öldürmek, köşeye kıstırılmış ve çaresiz bir
adamın yapacağı bir şeydi - zalimce... anlamsız. Ama
Black'i Azkaban'ı son teftişimde gördüm. Biliyorsun,
oradaki çoğu tutsak karanlıkta oturup kendi kendine
mırıldanır durur, akılları başlarında değildir... ama
Black'in ne kadar normal durduğunu gördüğümde şok
geçirmiştim. Benimle oldukça mantıklı konuştu. Sinir
bozucuydu. Görseniz, sadece sıkıldı sanırdınız - büyük
bir soğukkanlılıkla gazetemi bitirip bitirmediğimi sordu,
bulmaca çözmeyi özlediğini söyledi. Evet, Ruh
Emiciler'in onun üzerinde ne kadar az etkisi olduğunu
gördüğümde afalladım - üstelik orada en sıkı
korunanlardan biriydi. Gece gündüz kapısının önünde
Ruh Emiciler vardı."
"Peki sizce niçin kaçmış olabilir?" dedi Madam
Rosmerta. "Aman Tanrım, Bakan Bey, yeniden KimOlduğunu-Bilirsin-Sen'e katılmaya çalışmıyordur, değil
mi?"
"Sanırım -şey- sonuçta yapmak istediği bu" dedi Fudge
kaçamak bir cevapla. "Ama Black'i bundan çok önce
yakalamayı umuyoruz. Yani şimdi, tek başına ve
dostsuz bir Kim-Olduğunu-Bilirsin-Sen başka bir şey...
Ama en sadık hizmetkârı geri dönerse, ne kadar çabuk
toparlanacağını düşünmek bile içimi ürpertiyor..."
Tahtaya değen bir cam sesi geldi, biri bardağını
masanın üstüne koymuştu.
"Biliyor musun, Cornelius, eğer Müdür'le yemek
yiyeceksen, şatoya dönsek iyi olur" dedi Profesör
McGonagall.Harry'nin önündeki ayak çiftleri bir kez daha birer birer
sahiplerinin ağırlığını yüklendi; pelerin etekleri yeniden
göründü ve Madam Rosmerta'nın parıldayan topukları
barın arkasında kayboldu. Üç Süpürge'nin kapısı tekrar
açıldı, yine bir kar serpintisi oldu ve öğretmenler gözden
kayboldu.
"Harry?"
Ron ve Hermione'nin yüzleri masanın altında gözüktü.
İkisi de ne diyeceğini bilemez halde ona bakıyordu.ON BİRİNCİ BÖLÜM: ATEŞOKU
Harry'nin, nasıl olup da gerisingeri Balyumruk kilerine
girmeyi başardığı, tünelden geçtiği ve şatoya döndüğü
hakkında çok belirgin bir fikri yoktu. Bütün bildiği, dönüş
yolculuğunun hemen hemen hiç vakit almamış
olduğuydu. Ne yaptığının da pek farkına varmamıştı,
çünkü az önce duyduğu konuşma yüzünden başı hâlâ
zonkluyordu.
Niye kimse ona söylememişti? Dumbledore, Hagrid, Mr.
Weasley, Cornelius Fudge... Neden hiç kimse Harry'nin
annesiyle babasının, en iyi arkadaşları onlara ihanet
ettiği için öldüğünü söylememişti?
Ron ve Hermione akşam yemeği boyunca Harry'yi
tedirgin tedirgin izlediler, ama kulak misafiri oldukları
konu hakkında konuşmaya cesaret edemediler, çünkü
Percy yakınlarında oturuyordu. Kalabalık Ortak Salon'a
çıktıkları zaman da, sömestr sonu geldi diye bir neşe
krizi geçiren Fred ve George'un beş-altı tane
Tezekbombası atmış olduğunu gördüler. Fred ve
George'un, Hogsmeade'e ulaşıp ulaşmadığını
sormalarını istemeyen Harry, sessiz sedasız boş
yatakhaneye çıktı. Dosdoğru yatağının başucundaki
komodine gitti. Kitaplarını kenara itti, aradığı şeyi
çabucak buldu - Hagrid'in ona iki yıl önce verdiği,
annesiyle babasının büyücü portreleriyle dolu deri kaplı
fotoğraf albümü. Yatağına oturdu, perdeleri etrafına
çekti ve sayfaları çevirerek aramaya koyuldu, ta ki...Annesiyle babasının düğün gününden bir resme gelince
durdu. İşte babası orada, gülümseyerek ona el
sallıyordu, Harry'ye miras bıraktığı hizaya gelmez siyah
saçları dört bir yana dağılmıştı. İşte annesi, mutlulukla
ışıldayarak, babasının koluna girmişti. Ve işte... bu o
olmalıydı. Sağdıçları... Harry daha önce ona hiç dikkat
etmemişti.
Aynı kişi olduğunu bilmese, bu eski fotoğraftakinin Black
olduğunu asla tahmin etmezdi. Yüzü çökmüş ya da
mum gibi olmaktan çok uzaktı, yakışıklıydı, gülüyordu.
Bu fotoğraf çekildiğinde Voldemort için çalışmaya
başlamış mıydı acaba? Yanındaki iki kişinin ölümlerini
mi planlıyordu? Azkaban'da onu tanınmaz hale
getirecek on iki yıl geçireceğinin farkında mıydı?
Ama Ruh Emiciler onu etkilemiyor, diye düşündü Harry,
yakışıklı, gülen yüze bakarak. Onlar çok yakına
geldiklerinde annemin çığlık attığını duymak zorunda
değil.
Harry albümü çarpıp kapattı, uzandı ve yeniden
komodinine koydu. Cüppesiyle gözlüğünü çıkarıp
yatağa girdi. Bu arada perdeleri de onu gözden
saklayacak şekilde ayarladı.
Yatakhane kapısı açıldı.
Ron, endişeli bir sesle,
"Harry?" dedi.
Ama Harry hiç kıpırdamadan yatarak, uyuyormuş gibi
yaptı. Ron'un çıktığını duydu ve dönüp sırtüstü uzandı.
Gözleri faltaşı gibi açıktı.
Daha önce asla bilmediği türden bir nefret, Harry'nin
içine zehir gibi doluyordu. Sanki albümdeki resimgözlerinin üstüne yapıştırılmış gibi, Black'in karanlığın
içinden ona güldüğünü görebiliyordu. Biri ona film
oynatıyormuş gibi, Sirrus Black'in Peter Pettigrew'i
(Neville Longbottom'a benziyordu) uçurup bin parçaya
ayırmasını izledi. Birinin alçak sesle, heyecanlı
heyecanlı mırıldandığını duyabiliyordu (oysa Black'in
sesinin neye benzediği konusunda en ufak bir fikri
yoktu). "Tamam, Lord'um... Potter'lar beni Sır Tutucuları
yaptı..." Sonra bir ses daha geldi, gülen tiz bir ses, Ruh
Emiciler yakınına geldiklerinde Harry'nin kafasında
duyduğu ses...
"Harry, sen - berbat görünüyorsun."
Harry, gün ağarana kadar uyumamıştı. Uyandığında
yatakhaneyi boş bulmuş, giyinmiş ve dönen
merdivenlerden aşağı inmişti. Ortak Salon, yediği
“naneli kurbağa”dan dolayı karnını ovalayan Ron ve ev
ödevlerini üç masaya yaymış Hermione dışında boştu.
"Herkes nerede?" diye sordu Harry.
"Gittiler! Tatilin ilk günü, unuttun mu?" dedi Ron. Bir
yandan da Harry'yi dikkatle süzüyordu. "Öğle yemeği
vakti geldi nerdeyse, ben de bir dakika sonra gelip seni
uyandıracaktım."
Harry ateşin yanındaki bir iskemleye çöktü. Dışarıda
hâlâ kar yağıyordu. Crookshanks kocaman, sarı turuncu
bir halı gibi şöminenin önüne yayılmıştı.
Hermione kaygıyla onun yüzüne bakarak,
"Gerçekten
de iyi görünmüyorsun, biliyor musun?" dedi.
"İyiyim" dedi Harry.Hermione, Ron'la bakışarak,
"Harry, dinle" dedi,
"dün
duyduklarımız seni sahiden üzmüş olmalı. Ama aptalca
bir şey yapmaya kalkışmaman gerek."
"Ne gibi?" dedi Harry.
"Black'in ardına düşmek gibi" dedi Ron sert sert.
Harry o uyurken ikisinin bu konuşmayı prova ettiklerini
anlamıştı. Bir şey demedi.
"Yapmayacaksın, değil mi, Harry?" dedi Hermione.
Ron,
"Çünkü Black için ölmeye değmez" dedi.
Harry onlara baktı. Hiçbir şey anlamıyor gibiydiler.
"Bir Ruh Emici yanına her yaklaştığında ne görüp
duyduğumu biliyor musunuz?" dedi. Tedirgin olan Ron
ve Hermione başlarını hayır anlamında salladılar.
"Annemin çığlık attığını ve Voldemort'a yalvardığını
duyuyorum. Eğer siz de ölümün eşiğindeki annenizin
böyle çığlık attığını duysanız, bunu hemen
unutmazdınız. Eğer dostu olduğu sanılan birinin ona
ihanet ettiğini ve Voldemort'u peşine taktığını öğrenmiş
olsanız..."
"Yapabileceğin hiçbir şey yok!" dedi Hermione,
sarsılmış, görünüyordu. "Ruh Emiciler Black'i
yakalayacak ve Azkaban'a geri götürecek - belasını
bulacak!"
"Fudge'ın ne dediğini duydunuz. Black, Azkaban'dan
normal insanların etkilendiği gibi etkilenmiyor.
Azkaban'da kalmak onun için diğerleri kadar büyük bir
ceza değil."Çok gergin görünen Ron,
"Ne diyorsun yani?" diye
sordu. "Sen - Black'i öldürmek falan mı istiyorsun?"
Hermione paniğe kapılarak,
"Aptallık etme" dedi. "Harry
kimseyi öldürmek istemiyor. Değil mi, Harry?"
Harry yine cevap vermedi. Ne yapmak istediğini
bilmiyordu. Tek bildiği, Black özgür dolaşırken kendisinin
hiçbir şey yapmadan durması fikrine tahammül
edemediğiydi.
Birden,
"Malfoy biliyor" dedi. "Bana İksir dersinde ne
dediğini hatırlıyor musunuz? 'Ben olsam onu kendim
yakalardım... İntikam isterdim.' "
Ron öfkeyle,
"Bizim lafımıza değil de Malfoy'unkine mi
kulak vereceksin yani?" dedi. "Dinle... Black onunla işini
bitirdikten sonra Pettigrew'in annesine ne gönderdiler,
biliyor musun? Babam bana söylemişti - Birinci Sınıf
Merlin Nişanı ve bir kutuda Pettigrew’in parmağı. Ondan
bulabildikleri en büyük parça bu olmuş. Black delinin
biri, Harry ve tehlikeli - "
Harry, ona kulak asmadan,
"Malfoy'a babası söylemiş
olmalı" dedi. "O, Voldemort'un yakın çevresindendi."
Ron,
"Kim-Olduğunu-Bilirsin-Sen de, tamam mı?" diye
lafını kesti kızgınlıkla.
"Demek ki, Malfoy'lar, Black'in Voldemort adına
çalıştığını biliyorlardı."
"Ve Malfoy da senin tıpkı Pettigrew gibi binlerce parçaya
ayrılmana bayılır! Anlasana şunu, Malfoy sadece, o
sana karşı Quidditch oynamadan önce senin kendini
öldürtmeni istiyor.""Harry, lütfen" dedi Hermione, şimdi gözlerinde yaşlar
parıldıyordu. "lütfen, aklını başına topla. Black korkunç,
korkunç bir şey yaptı, ama ken-kendini tehlikeye atma.
Black'in istediği de bu... Ah, Harry, onun ardına
düşersen Black'in ekmeğine yağ sürersin. Annenle
baban sana zarar gelmesini istemezdi, değil mi?
Black'in ardına düşmeni asla istemezlerdi!"
"Black'in sayesinde, ne istediklerini asla bilemeyeceğim"
dedi Harry ters ters. "Onlarla hiç konuşmadım ben."
Bir sessizlik oldu. Crookshanks rahat rahat gerindi,
pençelerini büktü. Ron'un cebi titredi.
"Bak" dedi Ron, konuyu değiştirmeye çalıştığı belliydi,
"tatildeyiz! Noel'e az kaldı! Hadi - hadi gidip Hagrid'i
görelim. Ne vakittir onu ziyaret etmiyoruz!"
"Hayır!" dedi Hermione hemen. "Harry'nin şatodan
ayrılmaması gerekiyor, Ron -"
Harry yerinde doğruldu. "Evet, gidelim" dedi. "Ben de
ona, annemle babam hakkında her şeyi anlattığı halde
nasıl olup da Black'ten hiç söz etmediğini sorarım!"
Anlaşılan Ron bunu Sirius Black gündemde kalmasın
diye teklif etmişti aslında.
Telaşla,
"Ya da satranç oynarız" dedi,
"Ya da
Tükürenbilye. Percy bir takım bırakmıştı."
"Hayır, Hagrid'i ziyaret edelim' dedi Harry kararlı bir
şekilde.
Yatakhaneden pelerinlerini aldılar ve portre deliğinden
geçtiler ("Kalkın da dövüşün, sizi ödlek köpekler!"), boş
şatoda yürüdüler ve meşe ön kapıdan dışarı çıktılar.Çimenlikten yavaş yavaş geçtiler. Ayakları parlak,
tozumsu karın içinde sığ çukurlar oluşturuyordu.
Çoraplarıyla pelerinlerinin eteği ıslandı, buz gibi oldu.
Yasak Orman sanki büyülüymüş gibi duruyordu, her
ağaç gümüşe bulanmış gibiydi. Hagrid'in kulübesi de
kremalı pastaya benziyordu.
Ron kapıya vurdu, ama cevap alamadı.
Pelerininin altında tir tir titreyen Hermione,
"Dışarıda
değildir herhalde, değil mi?" dedi.
Ron kulağını kapıya dayadı.
"Garip bir ses var" dedi. "Dinlesenize - Fang mi bu?"
Harry ve Hemnione de kulaklarını kapıya yapıştırdılar.
Kulübenin içinden boğuk, aralıklı iniltiler geliyordu.
Ron tedirgin tedirgin,
"Gidip birini çağırsak mı dersiniz?"
diye sordu.
"Hagrid!" diye seslendi Harry, kapıya vurarak. "Hagrid,
içeride misin?"
Ağır ayak sesleri duyuldu, sonra kapı gıcırdayarak
açıldı. Hagrid kıpkırmızı, şiş gözlerle orada duruyordu.
Deri yeleğinin önüne gözlerinden sel gibi yaş akıyordu.
"Duymuşsunuz!" diye böğürdü ve kendini Harry'nin
boynuna attı.
Doğrusu, Hagrid normal bir insanın iki katı büyüklükte
olduğu için, bu hiç de komik bir şey değildi. Harry, tam
Hagrid'in ağırlığı altında ezilecekken, Ron ve Hermione
tarafından kurtarıldı. İkisi Hagrid'i birer kolunun altından
tutarak kaldırdılar, Harry'nin de yardımıyla yeniden
kulübeye soktular. Hagrid, onların kendisini biriskemleye oturtmasına izin verdi ve masanın üstüne
yığılarak kendini koyverip ağlamaya koyuldu. Yüzü,
arapsaçı gibi sakalının içine damlayan yaşlarla
parıldıyordu.
Donakalan Hermione,
"Hagrid, neler oluyor?" diye
sordu.
Harry'nin gözüne, masanın üstünde duran resmi
görünüşlü bir mektup çarptı.
"Bu ne, Hagrid?"
Hagrid'in hıçkırıkları iki misli arttı, ama mektubu Harry'ye
doğru iteledi. O da alıp yüksek sesle okudu:
Sayın Mr. Hagrid,
Sınıfınızdaki bir öğrenciye bir hipogrifin
saldırmasıyla ilgili soruşturmamıza ek olarak
bildirmek isteriz ki, Profesör Dumbledore'un
müessif kazada sizin hiçbir sorumluluk
taşımadığınız yolundaki teminatını kabul ettik.
Ron, Hagrid'in omzuna bir şaplak atarak,
"Eh, tamam
öyleyse, Hagrid!" dedi. Ama Hagrid hıçkırmayı sürdürdü
ve devasa ellerinden birini sallayarak, Harry'yi devam
etmeye davet etti.
Ancak, sözü geçen hipogrife ilişkin
kaygılarımızı dile getirmek zorundayız. Mr.
Lucius Malfoy'un resmi şikâyetini göz önünealmaya karar verdik. Bu yüzden de bu konu,
Tehlikeli Yaratıkların İtlafı Komitesine
götürülecektir. 20 Nisan'da Komite'nin
Londra’daki bürosunda yapılacak olan
duruşmada sizin ve hipogrifinizin de hazır
bulunmanızı rica ederiz. Bu arada, hipogrifin
bağlı tutulması ve tecrit edilmesi
gerekmektedir.
Dostane saygılarımızla...
Yazının altında da yönetim kurulu üyelerinin bir listesi
vardı.
"Ah" dedi Ron. "Ama sen Şahgaga'nın kötü bir hipogrif
olmadığını söylemiştin, Hagrid. Eminim ki sorun
çıkmadan -"
Hagrid,
"Siz o Tehlikeli Yaratıkların İtlafı Komitesi'ndeki
dinozorları bilmiyorsunuz!" dedi tıkanırcasına. Gözlerini
koluna sildi. "Onlar ilginç yaratıklara gıcıktır bir kere!"
Hagrid'in kulübesinin köşesinden aniden yükselen bir
ses, Harry, Ron ve Hermione'nin oldukları yerde hızla
dönmelerine yol açtı. Hipogrif Şahgaga, köşede
uzanmış, kanlı bir şeyi geveliyordu.
Hagrid heyecandan güçlükle konuşarak,
"Onu dışarıda
karın altında bağlı bırakamazdım!" dedi. "Tek başına!
Noel'de!"
Harry, Ron ve Hermione bakıştılar. Hagrid'in "ilginç
yaratıklar"
, diğer insanlarınsa "korkutucu canavarlar"dediği şeylere hiçbir zaman onunla aynı gözle
bakmamışlardı. Öte yandan, Şahgaga da pek öyle
zararlı görünmüyordu. Hatta Hagrid'in standardına göre
basbayağı şirin sayılırdı.
"Sağlam bir savunma hazırlaman gerek, Hagrid" dedi
Hermione. Oturdu ve elini Hagrid'in muazzam
büyüklükteki koluna koydu. "Eminim Şahgaga'nın
güvenli olduğunu kanıtlayabilirsin."
"Hiç fark etmez!" dedi Hagrid hıçkırarak. "O İtlaf
Şeytanları, hepsi Lucius Malfoy'un bir sözüne bakıyor!
Ondan korkuyorlar! Ve eğer davayı kaybedersem,
Şahgaga -"
Hagrid parmaklarını gırtlak kesermiş gibi boğazından
geçirdi, sonra büyük bir hüngürtü koparıp öne atıldı,
yüzünü kollarına gömdü.
"Peki ya Dumbledore?" dedi Harry.
"Benim için gerekenden fazlasını yaptı zaten" diye inledi
Hagrid. "Hem başında yeterince dert var. O Ruh
Emiciler'i şatodan uzak tutmaya çalışıyor, Sirius Black
de sinsi sinsi ortalarda geziniyor."
Ron ve Hermione çabucak Harry'ye baktılar. Ona Black
hakkındaki gerçeği anlatmadığı için Hagrid'i azarlamaya
başlamasını bekliyor gibiydiler. Ama Harry'nin bunu
yapmaya içi elvermedi, Hagrid böylesine perişan ve
korkmuşken, olmazdı.
"Dinle, Hagrid" dedi. "Vazgeçemezsin. Hermione haklı,
senin sadece iyi bir savunmaya ihtiyacın var. Bizi tanık
olarak çağırabilirsin -"Hermione düşünceli düşünceli,
"Ben hipogrif tacizine
ilişkin bir şeyler okuduğumdan eminim,
" dedi.
"Hipogrif kurtulmuştu. Senin için ararım, Hagrid. Tam
olarak neyin nesiymiş, görürüz."
Hagrid daha da yüksek sesle ulumaya koyuldu. Harry
ve Hermione, onlara yardım etsin diye Ron'a baktılar.
"Şey - çay yapayım mı?" dedi Ron.
Harry hayretle ona baktı.
Ron omuzlarını silkerek,
"Birisi üzüldü mü annem hep
öyle yapar" diye mırıldandı.
Nihayet, başka bir sürü yardım vaadinde bulunulup,
önüne dumanları tüten bir çay kupası koyulduktan
sonra, Hagrid burnunu masa örtüsü büyüklüğünde bir
mendile sildi. "Haklısınız" dedi. "Darmadağın olmayı
kaldıracak halim yok. Kendimi toparlamalıyım..."
Zağar Fang ürkek ürkek masanın altından çıktı ve
başını Hagrid'in dizine dayadı.
Hagrid, bir eliyle Fang'i okşayıp öbürüyle yüzünü silerek,
"Son günlerde kendimde değildim" dedi. "Şahgaga için
üzülüyordum, kimse de derslerimi sevmiyor."
Hermione hemen,
"Biz seviyoruz!" diye yalan attı.
"Evet, harika!" dedi Ron, masanın altında parmaklarını
çapraz tutarak. "Şey - Pıtırkurtlar nasıl?"
"Öldüler" dedi Hagrid kederle. "Fazla yeşil salatadan."
"Ah, hayır!" dedi Ron. Ağzı kulaklarına doğru
hareketlenmeye başlamıştı."O Ruh Emiciler falan da acayip sinirimi bozuyor, ha"
dedi Hagrid, ani bir titreyişle. "Ne zaman Üç Süpürge'de
bir şey içmek istesem, önlerinden geçiyorum. Azkaban'a
geri dönmüş gibi."
Sustu, çayını yudumladı. Harry, Ron ve Hermione soluk
almadan onu gözlediler. Hagrid'in Azkaban'da kısa
süreli kalışı hakkında daha önce konuştuğunu hiç
duymamışlardı. Biraz sonra Hermione çekinerek,
"Orada kalmak korkunç bir şey mi, Hagrid?" diye sordu.
Hagrid alçak sesle,
"Bilemezsiniz" dedi. "Öyle yer
görmedim hayatımda. Deliriyorum sandım. Hep
kafamdaki korkunç şeyleri hatırlayıp durdum...
Hogwarts'tan atıldığım gün... babamın öldüğü gün...
Norbert'ı bıraktığım gün..."
Gözleri yaşlarla doldu. Norbert, Hagrid'in bir vakitler
iskambilde kazandığı bebek ejderhaydı.
"Bir süre sonra kim olduğunu da hatırlamıyorsun. Ve
yaşamanın anlamı kalmıyor. Ben hep uykumda ölsem
diye ümit ederdim... Beni bıraktıklarında yeniden
doğmuş gibiydim, her şey dalgalar halinde, sel gibi geri
geldi, dünyanın en iyi duygusuydu. Gerçi Ruh Emiciler
beni bırakmak istememişti ya..."
"Ama masumdun!" dedi Hermione.
Hagrid bir hıh sesi çıkarttı.
"Onlar için önemi var mı sanıyorsun? Umurlarında değil.
Orada kendileriyle birlikte sıkışıp kalmış iki yüz insan
oldukça kim suçluymuş, kim değilmiş aldırmazlar. Birileri
olsun ki, bütün mutluluklarını çekip alsınlar, sülük gibi."Hagrid bir an suskun kaldı, gözlerini çayına dikti. Sonra
alçak sesle,
"Şahgaga'yı bıraksam, gitse dedim..." dedi.
"Uçsun gitsin diye uğraştım... Ama bir hipogrife
saklanması gerektiğini nasıl anlatırsın? Hem ben - ben
yasaya karşı gelmeye korkuyorum..." Onlara baktı, yine
yüzünden aşağı yaşlar süzüldü. "Bir daha Azkaban'a
gitmek istemiyorum, asla."
Hagrid'e gidişleri hiç eğlenceli olmasa bile yine de Ron
ve Hermione'nin umdukları etkiyi yaratmıştı. Harry,
Black'i unutmaya unutmamıştı ama, Tehlikeli
Yaratıkların İtlafı Komitesi'ne karşı davasında Hagrid'e
yardımcı olmak istiyorsa, kafasını da hep intikama
takamazdı. Ertesi gün o, Ron ve Hermione kütüphaneye
gittiler. Şahgaga için bir savunma hazırlamalarına
yardımcı olabilecek kitapları yüklenip boş Ortak Salon'a
döndüler. Üçü gürül gürül yanan ateşin karşısında
oturup, ünlü saldırgan hayvan davalarına ilişkin tozlu
ciltlerin sayfalarını ağır ağır çevirdiler. Davaya uygun bir
şeye rastladıklarında da birbirleriyle konuşuyorlardı.
"Burda bir şey var... 1722'de bir dava varmış... ama
hipogrif mahkûm olmuş - öff, ona yaptıklarına bakın,
iğrenç..."
"Bunun yararı olabilir, bakın - 1296'da bir mantikor birine
saldırmış, onlar da mantikoru bırakmışlar -yo- hayır,
yanına gitmeye kimse cesaret edemiyormuş da
ondan..."
Bu arada şatonun geri kalan bölümlerinde her zamanki
görkemli Noel süslemeleri hazırlanmıştı. Hem de onların
keyfini çıkaracak öğrenci pek olmadığı halde.
Koridorlara çobanpüskülü ve ökseotundan kalın şeritlerasılmıştı, her zırhın içinde esrarengiz ışıklar yanıyordu
ve Büyük Salon her zamanki gibi, altın yıldızlarıyla
parıldayan on iki Noel ağacıyla dolmuştu. Güçlü ve leziz
bir yiyecek kokusu koridorları sarmıştı. Noel'den bir
önceki akşamda ise, bu koku öyle baskın bir hal almıştı
ki, Scabbers bile Ron'un cebinin güvenli ortamından
burnunu dışarı uzatıp umutla havayı kokladı.
Noel sabahı Harry, Ron'un ona yastığını atmasıyla
uyandı.
"Hey hey! Hediyeler!"
Harry uzanıp gözlüğünü aldı, taktı. Yarı karanlıkta, ufak
bir hediye yığınının belirdiği yatağının ayak ucuna
gözlerini kısarak baktı. Ron kendi hediyelerinin
paketlerini açmaya başlamıştı bile.
"Annemden bir kazak daha... yine açık kahverengi...
Bak bakalım, senin de var mı?"
Vardı. Mrs. Weasley ona, önüne Gryffindor Aslanı
işlenmiş kırmızı bir kazak göndermişti. Ayrıca, on iki
tane de evde pişmiş elmalı üzümlü tart, bir Noel pastası
ve bir kutu fındıklı tatlı. Harry bütün bunları kenara
çekerken, altlarında duran uzun, ince bir paket gördü.
"O da ne?" dedi Ron, elinde paketinden yeni çıkmış bir
çift açık kahverengi çorapla uzanıp bakarak.
"Bilmem..."
Harry paketi parçalarcasına açtı ve görkemli, pırıl pırıl
bir süpürge yatak örtüsünün üstüne yuvarlanınca
şaşkınlıkla içini çekti. Ron çoraplarını elinden düşürdü,
daha yakından bakmak için yatağından zıplayıp kalktı.Boğuk bir sesle,
"İnanamıyorum" dedi.
Bir Ateşoku'ydu, Harry'nin her gün Diagon Yolu'nda
görmeye gittiği, rüyalarının süpürgesinin tıpkısı. Eline
alırken sapı ışıldıyordu. Onun titreştiğini hisseden Harry
elinden bıraktı; süpürge, destek gerektirmeden havada
asılı kaldı, tam onun binmesine uygun yükseklikteydi.
Gözleri sapın tepesindeki altın kayıt numarasından
kuyruğu oluşturan son derece düzgün, aerodinamik huş
ağacı dallarına kadar uzandı.
Ron saygılı bir sesle,
"Bunu sana kim gönderdi?" diye
sordu.
"Bak bakalım bir kart var mı?" dedi Harry.
Ron, Ateşoku'nun ambalaj kâğıdını parçalarcasına
karıştırdı.
"Hiçbir şey yok! Vay canına, kim senin için bu kadar
para harcar?"
"Eh" dedi, fena halde şaşırmış Harry. "Bahse girerim ki
Dursley'ler değildir."
Ateşoku'nun etrafında dolanıp her görkemli santimini
içine sindiren Ron,
"Bahse girerim Dumbledore'dur"
dedi. "Görünmezlik pelerinini de sana isimsiz olarak
göndermişti."
"Ama o babamındı. Dumbledore sadece babama ait
olan bir şeyi bana veriyordu. Benim için yüzlerce
Galleon harcayamaz. Öğrencilere böyle şeyler vermeyi
sürdüremez."
"İşte bunun için de kendisinin gönderdiğini söylemiyor!"
dedi Ron. "Malfoy gibi pislikler, seni kayırıyor demesindiye. Hey, Harry - " Ron keyifli bir kahkaha attı,
"Malfoy!
Hele seni bunun üstünde görsün! Gıcık olacak! Bu var
ya, uluslararası standartlara uygun bir süpürge!"
Harry, bir elini Ateşoku'nun üstünde gezdirerek,
"Buna
inanamıyorum" dedi. Bu arada Ron, Harry'nin yatağına
çökmüş, Malfoy'u düşünerek gülmekten yerlere
yuvarlanıyordu. "Kim -?"
"Biliyorum" dedi Ron, kendine hâkim olarak. "Kim
olabileceğini biliyorum - Lupin!"
"Ne?" dedi Harry, şimdi de o gülmeye başlamıştı. "Lupin
mi? Bak, onun bu kadar altını olsaydı, kendine yeni
cüppe alırdı."
"İyi de, seni seviyor" dedi Ron. "Ve senin Nimbus'un
parçalandığında burada değildi. Sonradan duymuş
olabilir, Diagon Yolu'nu ziyaret edip sana bunu almaya
karar vermiştir belki -"
"Burada değil miydi, ne demek istiyorsun?" dedi Harry.
"Ben o maçta oynarken hastaydı."
"Eh, hastane kanadında değildi ama. Ben oradaydım,
Snape'in cezası yüzünden yatak lazımlıklarını
temizliyordum, unuttun mu?"
Harry ona bakıp kaşlarını çattı.
"Lupin'in böyle bir şeyi alacak parası olduğuna
inanamıyorum."
"Siz ikiniz neye gülüyorsunuz?"
Hermione o sırada içeri girmişti, sırtında sabahlığı vardı
ve boynuna kurdele bağlanmış, pek somurtkan görünen
Crookshanks'i kucağında taşıyordu."Onu buraya getirme!" dedi Ron. Hemen yatağının
derinliklerinden Scabbers'ı kaptı, pijamasının cebine
yerleştirdi. Ama Hermione onu dinlemiyordu.
Crookshanks'i Seamus'ın boş yatağına bırakmış, ağzı
açık, Ateşoku'na bakıyordu.
"Ah, Harry! Kim gönderdi bunu sana?"
"Hiçbir fikrim yok" dedi Harry. "İçinde kart falan yoktu."
Hayret ki Hermione ne heyecanlanmış ne de
meraklanmıştı. Tersine, yüzü asıldı ve dudağını ısırdı.
"Sana da neler oluyor?" dedi Ron.
Hermione yavaş yavaş,
"Bilmiyorum" dedi. "Ama biraz
garip, değil mi? Yani, bunun iyi bir süpürge olması
gerekiyor, değil mi?
Ron kızgın kızgın öf çekti.
"Bu, dünyanın en iyi süpürgesi, Hermione" dedi.
"Öyleyse çok da pahalı olmalı..."
Ron mutlulukla,
"Herhalde Slytherin'in bütün
süpürgelerinin toplamından daha pahalıdır" dedi.
"Peki... Harry'ye bunca pahalı bir şeyi kim gönderir, hem
de adını bile vermeden?" dedi Hermione.
"Kime ne?" dedi Ron sabırsızlanarak. "Baksana, Harry,
bir deneyebilir miyim? Ha, deneyebilir miyim?"
"Bence o süpürgeye şimdilik kimse binmemeli!" dedi
Hermione tiz bir sesle.
Harry ve Ron ona baktılar."Harry onunla ne yapsın peki?" dedi Ron. "Yerleri mi
süpürsün?"
Ama daha Hermione cevap veremeden, Crookshanks,
Seamus'ın yatağından dosdoğru Ron'un göğsüne
fırladı.
"ÇIKAR - ŞUNU - BURDAN!" diye böğürdü Ron.
Crookshanks'in tırnakları pijamasını parçalarken,
Scabbers da omzundan çılgınca kaçmaya çalışıyordu.
Ron, Scabbers'ı kuyruğundan yakaladı ve
Crookshanks'e bir tekme savurdu, ama isabet
ettiremedi. Ayağı Harry'nin yatağının ucundaki sandığa
çarptı, onu devirdi. Ron acıyla uluyarak oracıkta
zıplamaya koyuldu.
Birden Crookshanks'in tüyleri dikildi. Odayı tiz,
tenekemsi bir ıslık sesi dolduruyordu. Cep Sinsioskopu,
Vernon Enişte'nin eski çoraplarından kurtulmuştu, yerde
deli gibi dönüyor ve ışıl ışıl yanıyordu.
"Bunu unutmuştum!" dedi Harry, eğilip Sinsioskop'u
yerden alarak. "Mümkünse o çorapları hiç giymem..."
Sinsioskop avcunda dönüyor ve ıslık çalıyordu.
Crookshanks de ona tıslayıp tükürüyordu.
"O kediyi burdan götürsen iyi olur, Hermione" dedi,
küplere binmiş Ron. Harry'nin yatağına oturmuş ayak
başparmağını ovuyordu. "Şunu susturamaz mısın?"
dedi Harry'ye de. Hermione odadan hızla çıkarken,
Crookshanks de sarı gözleri hâlâ Ron'a dikili, hain hain
bakıyordu.
Harry, Sinsioskop'u yeniden çorapların içine yerleştirip
sandığının içine attı. Şimdi sadece Ron'un acı ve öfkeiniltileri duyuluyordu. Scabbers, Ron'un ellerinde
büzülmüştü. Harry onun Ron'un cebinden çıktığını son
göreli epey olmuştu. Vaktiyle çok şişman olan
Scabbers'ın şimdi çok zayıfladığını görmek onu şaşırttı,
hiç de hoşuna gitmedi. Anlaşılan tüyleri de yer yer
dökülmüştü.
"İyi görünmüyor, değil mi?" dedi Harry.
"Stresten!" dedi Ron. "O aptal, koca tüy torbası onu
kendi haline bıraksa iyileşir!"
Harry ise, Sihirli Hayvanevi'ndeki kadının, farelerin üç yıl
yaşadığını söyleyişini hatırladı. Scabbers şimdiye kadar
hiç ortaya koymadığı güçlere sahip değilse, ömrünün
sonuna geliyor demektir, diye düşünmekten kendini
alıkoyamadı. Ron'un sık sık onun sıkıcı ve yararsız
olduğundan yakınmasına rağmen, Scabbers ölürse
perişan olacağını da düşündü.
O sabah Gryffindor Ortak Salonu'nda Noel ruhunun
hayli zayıf olduğu söylenebilirdi. Hermione,
Crookshanks'i yatakhaneye kapatmıştı, ama ona tekme
attığı için Ron'a da fena halde kızmıştı. Ron ise hâlâ
Crookshanks'in Scabbers'ı yeme yolundaki son
çabasına ateş püskürüyordu. Harry onları birbiriyle
barıştırmaya çalışmaktan vazgeçti ve kendini, Ortak
Salon'a getirdiği Ateşoku'nu incelemeye verdi. Nedense
bu da Hermione'yi aynı derecede kızdırdı. Bir şey
demedi, ama sanki o da kedisini eleştirmiş gibi,
süpürgeye karanlık bakışlar atıyordu.
Öğle yemeğinde Büyük Salon'a gittiler. Bina masaları
yine duvarların önüne çekilmişti. Salonun ortasında oniki kişilik tek bir masa duruyordu. Profesörlerden
Dumbledore, McGonagall, Snape, Sprout ve Flitwick
oradaydı. Her zamanki kahverengi ceketini çıkarmış,
çok eski ve birazcık küflü görünen bir frak giymiş olan
hademe Filch de oradaydı. Masada sadece üç öğrenci
vardı: son derece tedirgin görünen iki birinci sınıf
öğrencisi ve asık suratlı bir Slytherin beşinci sınıf
öğrencisi.
Harry, Ron ve Hermione masaya yaklaşırken,
Dumbledore,
"Mutlu Noeller!" dedi. "Sayımız o kadar az
ki, bina masalarını kullanmak bana budalaca göründü -
oturun, oturun!"
Harry, Ron ve Hermione masanın ucuna yan yana
oturdular.
"Maytap!" dedi Dumbledore coşkuyla, kocaman gümüş
rengi bir maytabın ucunu Snape'e uzattı. Snape
gönülsüzce alıp çekti. Tabanca atışı gibi bir patlamayla
maytap ikiye ayrıldı ve üzerinde içi dolmuş bir akbaba
olan büyük, ucu sivri bir cadı şapkası ortaya çıktı.
Böcürt'ü hatırlayan Harry, Ron'la göz göze geldi, ikisi de
gülümsediler. Snape'in ağzı kızgınlıktan incecik bir çizgi
halini aldı, şapkayı Dumbledore'a doğru itti. O da
şapkayı hemen kendi büyücü şapkasıyla değiştirdi.
Herkese gülümseyerek masaya,
"Yumulun!" diye emir
verdi.
Harry kendine fırın patates alırken, Büyük Salon'un
kapıları yeniden açıldı. İçeri giren Profesör Trelawney'di,
onlara doğru tekerlekler üzerinde yürüyormuş gibi
kayarak geliyordu. Yemek şerefine payetli yeşil birelbise giymişti. Bu elbiseyle parıl parıl, kocaman bir
yusufçuğa her zamankinden fazla benzemişti.
Dumbledore ayağa kalkarak,
“Sybill, ne hoş sürpriz!”
dedi.
Profesör Trelawney, en puslu, en uzaklardan gelen
sesiyle,
"Kristal küreme bakıyordum, Müdür Bey" dedi.
"Ve hayretler içinde kendimi tek başıma yediğim yemeği
bırakmış, sizin yanınıza gelirken buldum. Ben kimim ki
kaderin çağrısını reddedeyim? Aceleyle kulemden
çıktım, lütfen beni bağışlayın, geç kaldığım..."
"Tabii, tabii" dedi Dumbledore, gözleri parıldayarak.
"Sana bir iskemle çekeyim."
Gerçekten de asasıyla havadan bir iskemle çekti.
İskemle güm diye Profesör Snape ve Profesör
McGonagall'ın ortasına düşmeden önce, havada birkaç
saniye döndü. Ama Profesör Trelawney oturmadı;
koskocaman gözleri masada dolaşıyordu. Birden küçük
bir çığlık attı.
"Cesaret edemem, Müdür Bey! Eğer ben de masaya
katılırsam, on üç kişi olacağız! Bundan bahtsız bir şey
olamaz! Unutmayın ki on üç kişi birlikte yemek yerse,
masayı ilk terk eden kişi ilk ölen olur!"
Profesör McGonagall sabırsızlıkla,
"Bu tehlikeyi göze
alacağız Sybill" dedi. "Şimdi otur, hindi buz gibi oldu."
Profesör Trelawney duraksadı, sonra boş iskemleye
oturdu. Gözlerini yummuştu, ağzı da sıkı sıkıya
kapalıydı, sanki masaya yıldırım düşmesini bekliyormuş
gibi. Profesör McGonagall en yakındaki kâsenin içine
büyük bir kaşık soktu."İşkembe ister misin, Sybill?"
Profesör Trelawney ona aldırmadı. Gözlerini yeniden
açarak etrafa bir kez daha baktı ve sordu: "İyi ama,
sevgili Profesör Lupin nerede?"
"Korkarım zavallı adam yine hasta” dedi Dumbledore,
bir yandan da herkese tabağınıza yemek alın diye işaret
ediyordu. "Noel günü böyle bir şey olması talihsizlik."
"Ama sen mutlaka bunu biliyordun, değil mi, Sybill?"
dedi Profesör McGonagall, kaşları havada.
Profesör Trelawney, Profesör McGonagall'a çok soğuk
bir bakış attı.
"Elbette biliyordum, Minerva" dedi yavaşça. "Ama insan
Her-Şeyi-Bildiği gerçeğiyle gösteriş yapamaz. Ben
genelde İç Göz'e sahip değilmiş gibi davranırım ki,
başkaları tedirgin olmasın."
Profesör McGonagall ekşi bir sesle,
"Bak, bu çok şeyi
açıklıyor" dedi.
Profesör Trelawney'nin sesi birden çok daha puslu bir
hal aldı.
"Eğer bilmen gerekiyorsa, Minerva, o zavallı Profesör
Lupin'in uzun süre aramızda kalmayacağını gördüm.
Kendisi de vaktinin az olduğunun farkında gibi. Onun
için kristal küreye bakmayı teklif ettiğimde kaçtı desem
yeridir."
"Kimin aklına gelir?" dedi Profesör McGonagall, ince bir
alayla.
Dumbledore, Profesör McGonagall ile Profesör
Trelawney'nin konuşmalarına son veren neşeli amabiraz yüksek bir sesle,
"Ben" dedi,
"Profesör Lupin'in
öyle acil bir tehlikeyle karşı karşıya olduğunu
sanmıyorum. Severus, ona yeniden iksir yaptın, değil
mi?"
"Evet, Müdür Bey" dedi Snape.
"İyi. Öyleyse göz açıp kapayana kadar ayağa kalkacak
demektir... Derek, bu parmak sosislerden aldın mı?
Mükemmeldirler."
Birinci sınıf öğrencisi Derek, Dumbledore ona doğrudan
doğruya hitap edince kıpkırmızı kesildi ve sosis tabağını
titreyen ellerle aldı.
Profesör Trelawney, Noel yemeğinin ta sonuna kadar,
yani iki saat süreyle adeta normal davrandı. Ama tıka
basa doymuş olan ve hâlâ maytap şapkalarını takan
Harry ile Ron masadan ilk kalkanlar olunca, acı bir çıtlık
attı.
"Yavrularım! Hanginiz önce kalktı yerinden? Hanginiz?"
"Bilmem" dedi Ron, rahatsız rahatsız Harry'ye bakarak.
Profesör McGonagall soğuk bir edayla,
"Eğer baltalı bir
deli Giriş Salonu'na ilk girecek olanı kesmek için
dışarıda beklemiyorsa, pek fark edeceğini sanmıyorum"
dedi.
Ron bile güldü. Profesör Trelawney ise çok alınmış
göründü.
"Geliyor musun?" dedi Harry, Hermione'ye.
"Hayır" diye mırıldandı Hermione. "Profesör
McGonagall'a söylemek istediğim bir şey var."Hiçbir baltalı delinin bulunmadığı Giriş Salonu'na doğru
giderlerken,
"Herhalde başka derslere de girebilir mi
diye soracak" dedi Ron esneyerek.
Portre deliğine vardıklarında, Sir Cadogan'ı iki keşiş,
birkaç eski Hogwarts Müdürü ve tombul midillisiyle bir
Noel partisinin keyfini çıkarırken buldular. Sir Cadogan
miğfer başlığını yukarı itti ve bir koca şişe dolusu şekerli
içkiyi onların şerefine havaya kaldırdı.
"Mutlu -hık- Noeller! Parola?"
" 'Adi köpek' dedi Ron.
"Size de, efendim!" diye kükredi Sir Cadogan, resim ileri
doğru açılıp onları içeri alırken.
Harry dosdoğru yatakhaneye gitti, Ateşoku'nu ve
Hermione'nin doğum gününde ona verdiği Süpürge
Bakım Seti'ni aldı. Onları aşağı indirip Ateşoku'nun
bakım yapılacak bir yanını aradı. Ancak, kesilecek kıvrık
çalı teli falan yoktu, sapı da öyle bir parlıyordu ki,
cilalamak anlamsızdı. Ron'la ikisi oturup ona her açıdan
hayran hayran bakmakla yetindiler. Ta ki portre deliği
açılıp da yanında Profesör McGonagall'la birlikte
Hermione gelene kadar.
Profesör McGonagalI, Gryffindor Binası'nın Başkanı
olduğu halde, Harry onu Ortak Salon'da daha önce bir
tek kez görmüştü, o da çok vahim bir duyuruda
bulunmak içindi. O ve Ron, her ikisi de Ateşoku'nu
ellerinde tutarak, profesöre bakakaldı. Hermione
çevrelerinden dolaştı, oturdu, en yakındaki kitabı aldı ve
yüzünü içine gömdü.Profesör McGonagalI şömineye yürüyüp Ateşoku'na
boncuk gibi gözleriyle bakarak,
"Demek bu, öyle mi?"
dedi. "Miss Granger az önce sana bir süpürge
gönderildiğini bildirdi, Potter."
Harry ve Ron dönüp Hermione'ye baktılar. Ters tuttuğu
kitabın arkasında alnının kızardığını görebiliyorlardı.
"Müsaade eder misiniz?" dedi Profesör McGonagall,
ama Ateşoku'nu ellerinden almadan önce cevap
vermelerini de beklemedi. Sapından çalı uçlarına kadar
onu inceledi. "Hımmm. Ve herhangi bir not yoktu, öyle
mi, Potter? Kart da yoktu? Herhangi bir mesaj da?"
"Hayır,
" dedi Harry, boş boş bakarak.
"Anlıyorum. Eh, korkarım bunu almak zorundayım,
Potter."
"N-ne?" dedi Harry, ayağa fırlayarak. "Niye?"
"Uğursuzluk büyüsü için kontrol edilmesi gerekiyor" dedi
Profesör McGonagall. "Tabii ben uzman değilim, ama
eminim ki Madam Hooch ile Profesör Flitwick onu söküp
bakacaklardır."
"Sökmek mi?" diye tekrarladı Ron, Profesör McGonagall
aklını kaçırmış gibi.
"Birkaç haftadan fazla sürmez. Zararlı bir büyü
olmadığını anladığımız anda geri alırsın."
Harry, sesi hafifçe titreyerek,
"Hiçbir şeyi yok!" dedi.
"Gerçekten, Profesör."
"Bunu bilemezsin, Potter" dedi Profesör McGonagall
şefkatle. "Yani, onunla uçmadan önce bilemezsin ve
korkarım biz ona müdahale edilmediğinden eminolmadan önce uçman da imkânsız. Seni gelişmelerden
haberdar ederim."
Profesör McGonagall olduğu yerde döndü ve
Ateşoku'nu portre deliğinin ötesine taşıdı, delik
arkasından kapandı. Harry onun ardından bakakaldı,
Rötuş Cilası kutusunu hâlâ sımsıkı elinde tutuyordu.
Ron ise hışımla Hermione'ye döndü.
"Niye McGonagall'a yetiştirdin hemen?" Hermione
kitabını bir kenara attı. Yüzü hâlâ pembeydi, ama ayağa
kalktı ve meydan okurcasına Ron'un karşısına dikildi.
"Çünkü düşündüm ki -ve Profesör McGonagall da
benimle aynı fikirde- o süpürgeyi Harry'ye büyük
ihtimalle Sirius Black göndermiştir!"ON İKİNCİ BÖLÜM: PATRONUS
Harry, Hermione'nin niyetinin iyi olduğunu biliyordu ama,
bu ona kızmasına engel değildi. Birkaç saat için
dünyanın en iyi süpürgesine sahip olmuştu ve şimdi
Hermione'nin işine karışması yüzünden bir daha onu
görüp görmeyeceğini bilemiyordu. Ateşoku'nun temiz
olduğundan emindi ama, bütün o büyü saptama
testlerinden geçtikten sonra ne hale gelecekti kim bilir?
Ron da Hermione'ye fena halde kızmıştı. Onun gözünde
yepyeni bir Ateşoku'nun sökülmesi cinayetten başka şey
değildi. Doğru şeyi yaptığını düşünen Hermione ise
Ortak Salon'dan kaçmaya başlamıştı. Harry ve Ron
onun kütüphaneye sığındığını varsayıyorlardı, geri
gelsin diye ikna etmeye çalışmadılar. Sonuçta,
öğrencilerin geri kalanı Yeni Yıl'ın hemen ardından
dönüp, Gryffindor Kulesi bir kez daha kalabalık ve
gürültülü bir hal alınca hoşnut oldular.
Wood, sömestr başlamadan önceki akşam Harry'yi
aradı.
"İyi bir Noel geçirdin mi?" diye sordu. Sonra da cevabını
beklemeden oturdu, sesini alçalttı ve,
"Noel'de biraz
düşündüm, Harry" dedi. "Son maçtan sonra diyorum,
anlıyorsun ya. Eğer Ruh Emiciler önümüzdeki maça da
gelirlerse... yani... senin şey yapmanı göze alamayız -
yani-"
Wood sustu, ne diyeceğini bilemeyerek baktı.Harry hemen,
"Üstünde çalışıyorum" dedi. "Profesör
Lupin, Ruh Emicileri savuşturmak için beni eğiteceğini
söyledi. Bu hafta başlamamız gerekiyor. Noel'den sonra
vaktim olur, dedi."
Yüzüne rahat bir ifade yerleşen Wood,
"Ah" dedi,
"öyleyse - Arayıcı olarak senden yoksun kalmak
istemem, Harry. Peki, yeni bir süpürge sipariş ettin mi?"
"Hayır."
"Ne?! Hemen işe girişsen iyi olur, biliyor musun -
Ravenclaw maçında o Kayan Yıldız'a binemezsin!"
"Noel'de ona bir Ateşoku yolladılar" dedi Ron.
"Ateşoku mu? Hayır! Cidden? Ger-gerçek bir Ateşoku
mu?"
Harry üzüntüyle,
"Heyecanlanma, Oliver" dedi. "Artık
bende değil. Gasp edildi." Ve Ateşoku'nun o anda
uğursuzluk büyüsü var mı yok mu diye kontrol edildiğini
açıkladı.
"Uğursuzluk büyüsü mü? Nasıl büyülenmiş olur ki?"
"Sirius Black" dedi Harry bezgin bezgin. "Benim
peşimde olduğu söyleniyor. Bu yüzden de McGonagall
süpürgeyi onun göndermiş olabileceğini düşünüyor."
Ünlü bir katilin Arayıcısı'nın peşinde olduğu yolundaki
bilgiyi kulak arkası eden Wood,
"Ama" dedi,
"Black bir
Ateşoku almış olamaz ki, adam kaçak! Bütün ülkede
aranıyor! Kaliteli Quidditch Malzemeleri dükkânına dalıp
süpürge mi almış yani?"
"Biliyorum" dedi Harry,
"ama McGonagall yine de onu
sökmek istiyor."Wood'un rengi soldu.
"Gidip onunla konuşacağım, Harry" diye söze verdi.
"Mantıklı davranmasını sağlarım... Bir Ateşoku...,
takımımızda gerçek bir Ateşoku... Gryffindor'un
kazanmasını o da bizim kadar ister... Mantıklı
davranmasını sağlayacağım... bir Ateşoku..."
Ertesi gün dersler yeniden başladı. Buz gibi bir ocak
sabahında insanın en az yapmak isteyeceği şey, okul
arazisinde iki saat geçirmektir. Ama Hagrid onları
eğlendirmek için semenderlerle dolu bir şenlik ateşi
yakmıştı. Kuru tahtalar ve yapraklar toplayarak ateşi
alev alev yanar halde tuttular ve son derece iyi bir ders
geçirdiler. Alevlere bayılan kertenkeleler de ufalanan,
akkor haline gelmiş kütükler arasında yukarı aşağı
koşuşturup durdu. Dönemin ilk Kehanet dersi ise hiç de
bu kadar eğlenceli değildi. Profesör Trelawney şimdi
onlara el falı öğretiyordu ve zerre kadar vakit
kaybetmeden Harry'ye, hayatında gördüğü en kısa ömür
çizgisine sahip olduğunu söyledi.
Harry'nin girmek için asıl can attığı ders, Karanlık
Sanatlara Karşı Savunma'ydı. Wood'la konuşmasından
sonra, Ruh Emici Savuşturma derslerine mümkün
olduğunca çabuk başlamak istiyordu.
Harry dersin sonunda ona vaadini hatırlatınca Lupin,
"Ah, evet" dedi. "Dur bakayım... Perşembe akşamı saat
sekiz nasıl? Sihir Tarihi sınıfı yeterince büyük, sanırım...
Bunu nasıl yapacağımızı dikkatle düşünmem gerek...
üzerinde alıştırma yapmak için şatoya gerçek bir Ruh
Emici getiremeyiz..."Yemeğe gitmek için koridordan geçerlerken, Ron,
"Hâlâ
hasta görünüyor, değil mi?" dedi. "Sence nesi var?"
Arkalarından gürültülü ve sabırsız bir "hah" sesi
yükseldi. Hermione'ydi, bir zırhın ayakları dibinde
oturmuş, kitaplarla tıkış tıkış dolu olduğu için
kapanmayan çantasını yeniden yerleştiriyordu.
Ron sinirli sinirli,
"Ne hahlıyorsun bize öyle?" dedi.
Hermione kibirli bir sesle,
"Hiç" dedi, çantasını yeniden
omzuna attı.
"Evet, hahladın" dedi Ron. "Lupin'in nesi olduğunu
merak ettiğimi söyledim, sen de -"
Hermione insanı çıldırtan bir tepeden bakışla,
"Eh,
besbelli değil mi?" dîye sordu.
"Bize söylemek istemiyorsan, söyleme" diye cevabı
yapıştırdı Ron.
"İyi" dedi Hermione azametle. Yürüyüp gitti.
Onun arkasından gücenik gücenik bakan Ron,
"Hiçbir
şey bildiği yok" dedi. "Sadece onunla yeniden
konuşmamızı sağlamaya çalışıyor."
Perşembe akşamı saat sekizde, Harry, Gryffindor
Kulesi'nden ayrılarak Sihir Tarihi sınıfına doğru yola
koyuldu. Oraya vardığında sınıf karanlık ve boştu, ama
o, lambaları asasıyla yaktı. Henüz beş dakika beklemişti
ki, Profesör Lupin büyük bir sandıkla çıkageldi. Sandığı
Profesör Binns'in masasına koydu.
"O ne?" diye sordu Harry.Lupin pelerinini çıkartarak,
"Yine bir Böcürt" dedi.
"Geçen salıdan beri şatoyu tarıyorum, ne şans ki bunu
Mr. Filch'in dosya dolabına sinmiş halde buldum.
Gerçek bir Ruh Emici'ye bundan fazla benzeyenini
bulamayız. Böcürt seni görünce Ruh Emici'ye
dönüşecek, biz de onun üzerinde alıştırma yapacağız.
Kullanmadığımız zaman onu odamda saklayabilirim,
masamın altında hoşuna gidecek bir dolap var."
"Tamam" dedi Harry. Hiç korkmuyormuş ve sadece
Lupin gerçek bir Ruh Emici'nin yerine geçecek bu kadar
iyi bir vekil bulduğu için hayatından memnunmuş gibi bir
ses tonuyla konuşmaya çalışıyordu.
"Pekâlâ..." Profesör Lupin kendi asasını çıkardı ve
Harry'ye de aynı şeyi yapması için işaret etti. "Birazdan
deneyeceğim ve sana da öğreteceğim büyü, çok ileri
derecede bir sihirdir, Harry - Sıradan Büyücülük
Düzeyi'nin çok ötesinde. Buna Patronus büyüsü denir."
Harry kaygıyla,
"Nasıl işler?" dedi.
"Eh, gerektiği gibi işleyince bir Patronus meydana
getirir" dedi Lupin. "Bu da bir tür Ruh Emici
savuşturucudur - seninle Ruh Emici arasında kalkan
görevi gören bir koruyucu."
Harry birden kendini, elinde büyük bir sopa tutan Hagrid
boyunda bir şeklin arkasına çömelmiş olarak gördü.
Profesör Lupin devam etti: "Patronus, bir tür pozitif
güçtür; Ruh Emici'nin beslendiği şeylerin -umut,
mutluluk, varlığını sürdürme arzusu- bir yansımasıdır,
ama gerçek insanlar gibi umutsuzluk hissetmez, bu
yüzden de Ruh Emiciler'in ona zararı dokunmaz. Amaseni uyarmalıyım, Harry. Bu büyü senin için çok ileri
olabilir. Birçok usta büyücü onu yapmakta güçlük
çekmiştir."
Harry merakla,
"Bir Patronus neye benzer?" diye sordu.
"Onları yaratan büyücüye bağlı, hepsi farklı farklıdır."
'Peki, nasıl yapılıyor?"
"İki sihirli sözle. Ama sadece var gücünle tek ve mutlu
bir anı üzerinde konsantre olursan işler."
Harry kafasında mutlu bir anı arandı. Dursley'lerde
başına gelen hiçbir şey söz konusu bile olamazdı.
Sonunda, bir süpürgeye ilk kez bindiği anda karar kıldı.
"Tamam" dedi, içindeki o harika, şahane duyguyu tam
olarak hatırlamaya çalışarak.
"Sihirli sözler şunlar" dedi Lupin, boğazını temizledi.
"Expecto patronum!"
"Expecto patronum" diye tekrarladı Harry alçak sesle,
"expecto patronum."
"Mutlu anıya var gücünle konsantre oluyor musun?"
"Ah - evet" dedi Harry, düşüncelerini hemencecik o ilk
süpürge sefasına dönmeye zorladı. "Expecto patrona -
hayır, patronum - özür dilerim - ezpecto patronum,
expecto patronum - "
Aniden asasının ucundan bir şey vıj diye fırladı; gümüşi
renkte bir gaz tutamağına benziyordu.
Harry heyecanla,
"Gördünüz mü?" diye sordu. "Bir şey
oldu!"Lupin gülümseyerek,
"Çok iyi" dedi. "Peki öyleyse - bir
Ruh Emici üzerinde denemeye hazır mısın?"
"Evet" dedi Harry. Asasını sıkı sıkı kavradı ve boş sınıfın
ortasına doğru yürüdü. Aklını uçma üzerinde tutmaya
çalışıyordu, ama araya giren başka bir şey vardı... Her
an, annesini yeniden duyabilirdi... ama bunu
düşünmemeliydi, yoksa sahiden de duyardı, oysa bunu
istemiyordu - yoksa istiyor muydu?
Lupin sandığın kapağını tuttu ve çekti.
Bir Ruh Emici yavaşça kutudan yükseldi, kukuletalı yüzü
Harry'ye döndü. Islak ıslak ışıldayan, lekeli bir el kendi
pelerinini kavradı. Sınıftaki lambalar titreşerek söndü.
Ruh Emici kutudan çıktı ve derin derin, hırıltılı bir nefes
alarak sessizce Harry'ye doğru kaymaya koyuldu.
Harry'yi iliklerine işleyen bir soğuk dalgası sardı.
"Expecto patronum!" diye haykırdı Harry. "Expecto
patronum! Expecto -"
Ama hem sınıf, hem de Ruh Emici kaybolmaya
başlamıştı... Harry yine kalın beyaz bir sisin içine
düşüyordu ve annesinin her zamankinden de yüksek
sesi, kafasının içinde yankılanıyordu "Harry'yi bırak!
Harry'yi bırak! Lütfen - ne istersen yaparım -"
"Kenara çekil - kenara çekil, kızım -"
"Harry!"
Harry sarsılarak kendine geldi. Yerde sırtüstü yatıyordu.
Sınıfın lambaları yeniden yanmıştı. Neler oldu diye
sormadı."Özür dilerim' diye mırıldandı. Doğrulup oturdu ve
gözlüğünün ardından soğuk ter süzüldüğünü hissetti.
"İyi misin?" dedi Lupin.
"Evet..." Harry kendini sıralardan birine çekti ve ona
yaslandı.
"Al" Lupin ona bir Çikolatalı Kurbağa verdi. "Yeniden
denemeden önce bunu ye. İlk seferinde yapmanı
beklememiştim. Doğrusunu istersen, yapsan
şaşırırdım."
Harry, Kurbağa'nın kafasını ısırıp kopararak,
"Gittikçe
kötüleşiyor" dedi. "Bu sefer annemin sesi daha yüksekti
- ve onun - Voldemort'un -"
Lupin her zamankinden daha solgun göründü.
"Harry, eğer devam etmek istemiyorsan, çok iyi anlarım
bunu."
"İstiyorum ama!" dedi Harry hiddetle. Çikolatalı
Kurbağa'nın geri kalanını ağzına tıktı. "Yapmak
zorundayım! Ya Ruh Emiciler Ravenclaw maçımıza da
gelirlerse? Yeniden düşmeyi göze alamam. Bu oyunu
kaybedersek, Quidditch Kupası'nı da kaybederiz!"
"Peki öyleyse..." dedi Lupin. "Başka bir anı seçmek
isteyebilirsin, mutlu bir anı. Yani, üzerinde konsantre
olmak için diyorum... Anlaşılan öteki anın yeterince
kuvvetli değilmiş..."
Harry düşündü, düşündü ve sonunda, geçen yıl
Gryffindor'un Okul Şampiyonası'nı kazandığı sıradaki
duygularının kesinlikle çok mutlu sayılabileceğine kararverdi. Asasına yeniden sımsıkı sarıldı ve sınıfın
ortasında yerini aldı.
"Hazır mısın?" dedi Lupin, kutunun kapağını
kavrayarak.
"Hazırım" dedi Harry. Var gücüyle, kafasını kutu açılınca
neler olacağına ilişkin karanlık düşüncelerle değil,
Gryffindor'un galibiyetine ilişkin mutlu düşüncelerle
doldurmaya çalışıyordu.
"Haydi!" dedi Lupin, kapağı kaldırarak. Oda bir kez daha
buz gibi soğudu, karardı. Ruh Emici öne doğru
kayarcasına ilerledi. Çürümekte olan bir elini Harry’ye
doğru uzatarak hırıltıyla nefes alıyordu.
"Expecto patronum!" diye haykırdı Harry. "Expecto
patronum! Expecto pat–"
Beyaz sis, duyularını sildi... çevresinde kocaman,
flulaşmış şekiller hareket ediyordu... sonra yeni bir ses
geldi, bir adamın sesi, haykıran, panik içinde bir ses:
"Lily, Harry'yi al ve git! Bu o! Git! Koş! Ben onu
oyalarım."
Bir odadan sendeleyerek gelen birinin sesleri - hızla
açılan bir kapı - tiz sesli, gıdaklar gibi bir kahkaha...
"Harry! Harry... uyan..."
Lupin, Harry'nin yüzüne şiddetli tokatlar atıyordu.
Bu sefer Harry neden tozlu bir sınıf döşemesinde
yattığını anlayana kadar aradan bir dakika geçti.
"Babamı duydum" diye mırıldandı Harry. "Onun sesini ilk
kez duyuyorum - Voldemort'u oyalamaya çalıştı, annemkaçacak vakit bulsun diye..."
Harry birden yüzünde yaşlar olduğunu fark etti, tere
karışmışlardı. Lupin görmesin diye yüzünü mümkün
olduğunca eğip, ayakkabısının bağını bağlama
bahanesiyle, yaşları cüppesine sildi.
Lupin garip bir sesle,
"James'i mi duydun?" dedi.
"Evet..." Harry, yüzü kuru, başını kaldırıp baktı. "Niye -
babamı tanımıyordunuz, değil mi?"
"Ben - ben tanıyordum aslında" dedi Lupin. "Hogwarts'ta
arkadaştık. Dinle, Harry - belki de bu gecelik burada
bırakmalıyız. Bu büyü, saçmalık derecesinde ileri bir
büyü... Sana bütün bunları yaşatabilecek bir şeyi hiç
önermemeliydim."
"Hayır!" dedi Harry. Yeniden ayağa kalktı. "Bir kez daha
deneyeceğim! Yeterince mutluluk verici şeyler
düşünmüyorum, mesele bu... bir dakika bekleyin..."
Beynini zorladı. Sahiden, sahiden mutlu bir anı... iyi,
güçlü bir Patronus'a dönüştürebileceği bir anı...
Büyücü olduğunu, Dursley'lerden ayrılıp Hogwarts'a
gideceğini ilk öğrendiği an! Artık bu da mutlu bir anı
değilse, ne mutlu anı sayılırdı, bilmiyordu... Privet
Drive'dan ayrılacağını anladığında hissettiklerine var
gücüyle konsantre olarak ayağa kalktı ve bir kez daha
sandığın karşısına geçti.
"Hazır mısın?" dedi Lupin, bunu, doğru olmadığını bile
bile yapıyor gibiydi. "İyice konsantre oldun mu? Peki -
haydi!"Sandığın kapağını üçüncü kez kaldırdı ve Ruh Emici
içinden yükseldi; oda soğuk ve karanlığa büründü.
"EXPECTO PATRONUM!" diye haykırdı Harry.
"EXPECTO PATRONUM! EXPECTO PATRONUM!"
Harry'nin başının içindeki çığlık yeniden başlamıştı -
ama bu kez ayarı iyi yapılmamış bir radyodan gelir
gibiydi. Daha alçak, daha yüksek, sonra yine daha
alçak... Ve hâlâ Ruh Emici'yi görebiliyordu...
duraklamıştı... Sonra Harry'nin asasının ucundan
muazzam, gümüş rengi bir gölge fışkırdı. Onunla Ruh
Emici arasında havada durdu. Harry'nin bacakları su
gibi olsa da, hâlâ ayaklarının üstünde duruyordu...
ancak, daha ne kadar duracağını bilemiyordu...
Lupin öne fırlayarak,
"Riddikulus!" diye kükredi.
Gürültülü bir çatırtı duyuldu ve Harry'nin bulutlu
Patronus'u, Ruh Emici'yle birlikte yok oldu. Harry bir
iskemleye çöktü, kendini sanki bir mil koşmuş kadar
bitkin hissediyordu, bacakları titriyordu. Gözünün ucuyla
Profesör Lupin'in asasıyla Böcürt'ü sandığa dönmeye
zorladığını gördü. Böcürt yine gümüşi bir küreye
dönüşmüştü.
Lupin hızlı adımlarla Harry'nin oturduğu yere gelerek,
"Mükemmel!" dedi. "Mükemmel, Harry! Bu kesinlikle bir
başlangıçtı!"
"Bir kez daha deneyebilir miyiz? Bir kerecik daha?"
"Şimdi değil" dedi Lupin kararlı bir şekilde. "Bir gece için
yeterince denedin. Al."Ona Balyumruk'un en iyi çikolatalarının birinden koca bir
parça uzattı.
"Hepsini ye, yoksa Madam Pomfrey kanımı içer.
Önümüzdeki hafta aynı saat, tamam mı?"
"Tamam" dedi Harry. Çikolatadan bir lokma ısırdı ve
Lupin'in, Ruh Emici ortadan kaybolunca yeniden yanmış
lambaları söndürmesini izledi. Birden aklına bir şey
geldi.
"Profesör Lupin?" dedi. "Madem babamı tanıyordunuz,
Sirius Black'i de tanıyor olmalısınız."
Lupin hızla döndü.
Haşin bir sesle,
"Bunu da nerden çıkardın?" dedi.
"Hiç - yani, Hogwarts'ta arkadaş olduklarını biliyordum
da..."
Lupin'in yüzü gevşedi.
"Evet, tanıyordum" dedi. "Ya da tanıdığımı sanıyordum.
Artık gitsen iyi olur, Harry, saat geç oldu."
Harry sınıftan çıktı, bir koridor boyunca yürüdü, bir
köşeyi döndü. Sonra bir zırhın arkasından dolanarak
kaidesine oturup çikolatasını bitirdi. Keşke Black'in
sözünü etmeseydim diye düşünüyordu, çünkü belli ki
Lupin bu konuda hiç hevesli değildi. Sonra Harry'nin
düşünceleri yeniden annesiyle babasına gitti...
Boğazına kadar çikolatayla dolu olduğu halde kendini
güçsüz ve garip bir şekilde boş hissediyordu. Annesiyle
babasının son anlarının kafasının içinde yeniden
canlandığını duymak korkunç olsa da, Harry küçücük bir
çocuk olduğundan bu yana onların sesini ilk defaduyuyordu. Ama bir taraftan annesiyle babasının sesini
duymayı istediği müddetçe, asla doğru dürüst bir
Patronus yapamazdı...
Kendi kendine sertçe,
"Onlar öldü" dedi. "Öldüler ve
yankılarını dinlemek de onları geri getirmez. O
Quidditch Kupası'nı istiyorsan, kendine hâkim olman
gerek."
Ayağa kalktı, son çikolata parçasını ağzına tıktı ve
Gryffindor Kulesi'nin yolunu tuttu.
Ravenrlaw sömestrin ilk haftasında Slytherin'le oynadı.
Slytherin çok az farkla kazandı. Wood'a göre, bu sonuç
Gryffindor açısından hayırlıydı, onlar da Ravenclaw'ı
yenerlerse ikinci olurlardı. Harry bu yüzden antrenman
sayısını haftada beşe çıkardı. Lupin'in altı Quidditch
antrenmanından daha yorucu olan Ruh Emici
Savuşturma derslerini de katınca, Harry'ye ev ödevlerini
yapmak için haftada sadece bir gece kalıyordu. Yine de
bu zorlamanın izlerini, omuzlarındaki muazzam yükün
nihayet etkiliyor gibi göründüğü Hermione kadar
göstermiyordu. Hermione'yi hiç sektirmeden her gece
Ortak Salon'un bir köşesinde görmek mümkündü. Birkaç
masaya kitaplarını, Aritmansi çizelgelerini, Eski İşaretler
sözlüklerini, ağır şeyler kaldırmış Muggle'ları gösteren
şemaları ve dosyalar dolusu ayrıntılı notlarını yayıyordu.
Hemen hemen hiç kimseyle konuşmuyordu, biri
çalışmasını yarıda bölünce de tepesi atıyordu. Bir
akşam Harry oturmuş, Snape için Fark Edilmeyen
Zehirler hakkında belalı bir ödevi bitirirken, Ron,
"Bunu
nasıl yapıyor?" diye sordu. Harry başını kaldırdı.Hermione yıkılacakmış gibi duran bir kitap yığınının
ardında neredeyse gözden kaybolmuştu.
"Neyi nasıl yapıyor?"
"Bütün derslerine nasıl girebiliyor?" dedi Ron. "Bu sabah
onu Aritmansi cadısı Profesör Vector'la konuşurken
duydum. Dünkü dersten söz ediyorlardı, ama Hermione
o derste olamaz, çünkü Sihirli Yaratıkların Bakımı'nda
bizimle birlikteydi! Ve Ernie McMillan bana onun bir tek
Muggle Araştırmaları dersini bile kaçırmadığını söyledi.
Oysa bu derslerin yarısı Kehanet'le aynı saatte.
Kehanet derslerinin de hiçbirini kaçırmadı."
Harry'nin o an Hermione'nin imkânsız ders programının
esrarını çözecek vakti yoktu. Snape'in ödevini yazmaya
gerçekten devam etmesi gerekiyordu. Ne var ki, iki
saniye sonra yeniden çalışması bölündü. Bu sefer ki,
Wood'du.
"Kötü haber, Harry. Az önce Ateşoku için Profesör
McGonagall'ı görmeye gittim. O -şey- bana biraz kötü
davrandı. Bana önceliklerimin yanlış olduğunu söyledi.
Senin hayatta kalmandan çok Kupa'yı kazanmaya önem
verdiğimi düşündü sanırım. Üstelik de sırf, önce Snitch'i
yakalayacak olduktan sonra Ateşoku'nun seni sırtından
atmasına aldırmadığımı söyledim diye." Wood
inanmazlıkla başını salladı. "Gerçekten, ne biçim bağırdı
bana... Korkunç bir şey söylemişim sanırsın. Sonra ona
süpürgeyi daha ne kadar tutacağını sordum..." Yüzünü
buruşturup Profesör McGonagall'ın sert sesini taklit etti:
" 'Gerektiği kadar, Wood'... Sanırım yeni bir süpürge
sipariş etme vaktin geldi, Harry. Hangi süpürgeninarkasında bir sipariş formu var... Malfoy gibi sen de bir
Nimbus 2001 alabilirsin."
"Malfoy'un iyi olduğunu düşündüğü hiçbir şeyi alacak
değilim" dedi Harry, kararlı bir şekilde.
Ocak çaktırmadan şubata dönüştü, dondurucu soğuk
havada değişiklik olmadı. Ravenclaw maçı gittikçe
yaklaşıyordu, ama Harry hâlâ yeni bir süpürge
ısmarlamamıştı. Artık, her Biçim Değiştirme dersinin
arkasından, Hermione yüzünü kaçırarak hızla
yanlarından geçiyor, Ron da umutla yanı başında
dikilirken, Profesör McGonagall'a Ateşoku'nu soruyordu.
On ikinci seferde, o daha ağzını bile açmadan, Profesör
McGonagall,
"Hayır, Potter, alamazsın" dedi. "Süpürgeyi
bilinen lanetlerin çoğu için kontrol ettik, ama Profesör
Flitwick bir Üzerinden Atma Nazarı olabileceğini
düşünüyor. Kontrollerimiz sona erdiğinde ben sana
söylerim. Lütfen artık başımın etini yemekten vazgeç."
İşin fena tarafı, Harry'nin Ruh Emici Savuşturma dersleri
de umduğu kadar iyi gitmiyordu. Birkaç ders sonra
Böcürt-Ruh Emici ona her yaklaştığında belirsiz, gümüşi
bir gölge yaratmayı başarır olmuştu. Ama Patronus'u,
Ruh Emici'yi uzaklaştıramayacak kadar zayıftı. Yarı
saydam bir bulut gibi havada durarak, onu orada tutmak
için çırpınan Harry'nin enerjisini emiyordu. Harry
kendine kızıyordu, annesiyle babasının seslerini
yeniden duyma yolundaki gizli arzusu, ona suçluluk
duygusu veriyordu.
Çalışmaya başladıklarının dördüncü haftasında
Profesör Lupin kesin bir ifadeyle,
"Kendinden çok fazlaşey bekliyorsun" dedi. "On üç yaşında bir büyücü için,
belli belirsiz bir Patronus bile büyük başarıdır. Artık hiç
olmazsa kendinden geçmiyorsun, değil mi?"
Harry, morali bozuk halde,
"Bir Patronus - Ruh Emiciler'i
püskürtür falan diye düşünmüştüm" dedi. "Onları yok
eder diye -"
"Gerçek Patronus bunu yapar" dedi Lupin. "Ama sen de
çok kısa sürede büyük şeyler başardın. Eğer bir sonraki
Quidditch maçında Ruh Emiciler ortaya çıkarsa, onları
yere inecek kadar uzun süre uzakta tutabilirsin."
"Çok sayıda oldukları vakit daha zor olur demiştiniz."
Lupin gülümseyerek,
"Sana güvenim tam" dedi. "Al
bakalım - bir içkiyi hak ettin. Üç Süpürge'den, daha önce
denemediğin bir şey."
Çantasından iki şişe çıkardı.
Harry düşünmeden,
"Kaymakbirası!" dedi. "Evet, çok
severim!"
Lupin tek kaşını kaldırdı.
"Şey - Ron ile Hermione, Hogsmeade'den gelirken bana
biraz getirmişlerdi" diye palavrayı attı Harry hemen.
"Anlıyorum" dedi Lupin, oysa yine de biraz
şüpheleniyormuş gibi bir hali vardı. "Neyse -
Gryffindor'un Ravenclaw'a karşı zaferine içelim! Tabii
benim taraf tutmamam gerekiyor, hoca olarak..." diye
ekledi çabucak.
Kaymakbiralarını sessizce içtiler, derken Harry bir
süredir merak ettiği bir şeyi sordu."Bir Ruh Emici'nin kukuletasının altında ne var?"
Profesör Lupin düşünceli düşünceli şişesini indirdi.
"Hımmm... eh, bunu gerçekten bilen kişiler artık bize
söyleyebilecek durumda değil. Anlıyorsun ya, Ruh Emici
kukuletasını ancak son ve en kötü silahını kullanmak
için açar."
"Nedir o?"
Lupin, biraz çarpık bir tebessümle,
"Ruh Emici Öpücüğü
diyorlar" dedi. "Ruh Emiciler bunu, tamamen yok etmek
istedikleri kişilere yapar. Sanırım o kukuletanın altında
bir tür ağız var, çünkü çenelerini kurbanlarının ağzına
yapıştırıyor ve - ve ruhunu emiyorlar."
Harry boş bulunup birkaç damla kaymakbirası tükürdü.
"Ne - öldürüyorlar mı -?"
"Ah, hayır" dedi Lupin. "Daha da beteri. Biliyorsun,
beynin ve kalbin çalışmayı sürdürdükçe ruhsuz da
varlığını sürdürebilirsin. Ama artık hiçbir benlik duygun,
hafızan... hiçbir şeyin olmaz. Düzelme şansın sıfırdır.
Sadece - var olursun. Boş bir kabuk gibi. Ve ruhunsa
ebediyen gider... kaybolur."
Lupin biraz daha kaymakbirası içti, sonra da,
"Bu, Sirius
Black'i bekleyen kader" dedi. "Bu sabah Gelecek
Postası'nda yazıyordu. Bakanlık onu bulurlarsa böyle
yapmaları için Ruh Emiciler'e izin vermiş."
Harry bir an, birinin ruhunun ağzından emilip çekilmesi
fikriyle nutku tutulmuş halde oturdu. Ama sonra Black'i
düşündü.
Birden,
"Hak ediyor" dedi.Lupin kayıtsız bir sesle,
"Öyle mi dersin?" diye sordu.
"Herhangi birinin bunu hak ettiğini düşünüyor musun
gerçekten?"
"Evet" dedi Harry, meydan okurcasına. "Bazı... bazı
şeyler için."
Lupin'e Üç Süpürge'de kulak misafiri olduğu konuşmayı
anlatmak isterdi. Black'in annesiyle babasına ihanet
edişini de. Ama bunları anlatınca, Hogsmeade'e izinsiz
gittiği de ortaya çıkacaktı ve Lupin'in bundan pek
memnun kalmayacağını biliyordu. Onun için
kaymakbirasını bitirdi, Lupin'e teşekkür etti ve Sihir
Tarihi sınıfından çıktı.
Kendi kendine, yoksa bir Ruh Emici'nin kukuletasının
altında ne olduğunu sormasa mıydım, diye düşündü,
cevap o kadar korkunçtu. Tam ruhunun emilip
alınmasının nasıl bir duygu olduğu gibi tatsız
düşüncelere dalmıştı ki, merdivenlerin orta yerinde
Profesör McGonagall'a tosladı.
"Önüne bak, Potter!"
"Özür dilerim, Profesör -"
"Ben de şimdi Gryffindor Ortak Salonu'nda sana baktım.
Eh, burada işte, aklımıza gelen her yönteme başvurduk
ve hiçbir şeyi yokmuş gibi görünüyor - bir yerlerde çok
iyi bir dostun var, Potter..."
Harry'nin ağzı açık kaldı. Profesör elinde, her zamanki
kadar harika görünen Ateşoku'nu tutuyordu.
Cılız bir sesle,
"Yani geri alabilir miyim?" diye sordu
Harry. "Sahiden?""Sahiden" dedi Profesör McGonagall, şimdi resmen
gülümsüyordu. "Sanırım cumartesi günkü maçtan önce
elin alışsın istersin, değil mi? Ve Potter, lütfen
kazanmaya çalış, tamam mı? Yoksa arka arkaya
sekizinci yıldır Kupa şansımızı kaybetmiş olacağız.
Profesör Snape daha dün gece bana bunu hatırlatmak
nezaketini gösterdi..."
Söyleyecek şey bulamayan Harry, Ateşoku'nu yukarı,
Gryffindor Kulesi'ne doğru taşıdı. Bir köşeyi dönerken,
ağzı kulaklarında ona doğru koşan Ron'u gördü.
"Verdi, ha? Mükemmel! Dinle, hâlâ deneyebilirim, değil
mi? Yarın?"
"Evet... nasıl istersen..." dedi Harry, kalbi bir aydır
olduğundan daha hafifti. "Bak ne diyeceğim - Hermione
ile barışmalıyız. Sadece yardım etmeye çalışıyordu..."
"Tamam,
" dedi Ron. "Az önce Ortak Salon'daydı -
çalışıyordu, değişiklik olsun diye!"
Gryffindor Kulesi'ne giden koridora saptılar ve Sir
Cadogan'a yalvaran Neville Longbottom'ı gördüler.
Anlaşıldığı kadarıyla Sir Cadogan onu içeri almayı
reddediyordu.
Neville, gözleri yaşlı,
"Onları bir yere yazmıştım"
diyordu,
"ama düşürmüş olmalıyım!"
"Ben de inandım!" diye kükredi Sir Cadogan. Sonra,
Harry ile Ron'u gördü. "İyi akşamlar, genç soylu
hizmetkârlarım! Gelin de bu deliyi demire vurun, içeriye
zorla girmeye çalışıyordu.""Öf, kes sesini" dedi Ron, Harry ile ikisi Neville'in yanına
geldiklerinde.
Neville, perişan bir halde,
"Parolaları kaybettim" dedi.
"Bu hafta kullanacağı parolaları ona söylettiydim, çünkü
ikide bir değiştiriyor ve şimdi de onları ne yaptığımı
bilemiyorum."
"Elemterehiş" dedi Harry. Sir Cadogan büyük bir düş
kırıklığıyla, Ortak Salon'a girmelerine izin vermek için
istemeye istemeye öne doğru savruldu. Herkesin başı
onlara doğru çevrilirken ani, heyecanlı bir mırıltı ortalığı
kapladı. Bir an sonra Harry, Ateşoku hakkında coşkuyla
konuşan insanlarla çevrilmişti.
"Nerden buldun, Harry?"
"Denememe izin verir misin?"
"Hiç onunla uçtun mu, Harry?"
"Ravenclaw'ın hiç şansı yok, onların hepsinin
süpürgeleri Tertemiz Yedi."
"Bir tutayım mı, Harry?"
Ateşoku'nun elden ele geçip her açıdan hayranlıkla
izlendiği on dakika kadar bir süreden sonra kalabalık
dağıldı. Harry ve Ron, koşarak yanlarına gelmemiş tek
kişi olan Hermione'yi şimdi rahatça görebiliyorlardı.
Ödevlerinin üzerine eğilmişti ve onlarla göz göze
gelmemeye özen gösteriyordu. Harry ve Ron onun
masasına yaklaşınca, Hermione nihayet başını kaldırıp
baktı.
"Geri aldım' dedi Harry gülümseyerek ve Ateşoku'nu
havaya kaldırdı."Gördün mü, Hermione? Hiçbir şeyi yokmuş" dedi Ron.
Hermione,
"Eh - olabilirdi ama!" dedi. "Yani, hiç değilse
şimdi güvenli olduğunu biliyorsun!"
"Evet, sanırım öyle" dedi Harry. "Yukarı koysam iyi olur."
"Ben götürürüm!" dedi Ron hevesle. "Zaten Scabbers'a
da Fare Toniği'ni vermem gerek."
Ateşoku'nu aldı, sanki camdan yapılmış gibi tutarak,
erkeklerin merdivenine doğru taşıdı,
Harry,
"Öyleyse oturabilir miyim?" diye sordu
Hermione'ye.
"Herhalde" dedi Hermione, iskemledeki bir sürü
parşömeni kaldırdı.
Harry tıkış tıkış dolu masaya baktı: Mürekkebi hâlâ
parlayan uzun Aritmansi ödevine, daha da uzun Muggle
Araştırmaları ödevine ("Muggle'ların Niye Elektriğe
İhtiyacı Olduğunu Açıklayın") ve Hermione'nin şimdi
üzerinde çalıştığı Eski İşaretler çevirilerine.
"Bunların hepsini nasıl hallediyorsun?" diye sordu Harry
ona.
"Eh, işte -bilirsin ya- çok çalışarak" dedi Hermione.
Harry yakından bakınca onun da Lupin kadar yorgun
göründüğünü fark etti.
Eski İşaretler sözlüğünü bulmak için kitapları
karıştırmasını seyrederken de,
"Neden birkaç dersi
bırakmıyorsun?" diye sordu.
Dehşete kapılmış görünen Hermione,
"Bunu yapamam!"
dedi.Harry, çok karmaşık görünen bir sayı çizelgesini eline
aldı. "Aritmansi berbat bir şeye benziyor."
Hermione ciddiyetle,
"Ah, hayır, harika!" dedi. "Benim en
sevdiğim ders! Aritmansi-"
Ama Harry, Aritmansi'nin nesinin harika olduğunu asla
öğrenemedi. Tam o anda erkeklerin merdiveninden
aşağı doğru boğulurcasma bir çığlık yankılandı. Bütün
Ortak Salon sustu, taşlaşmış gibi hepsi girişe bakakaldı.
Telaşlı ayak sesleri duyuldu, gitgide yaklaştı - ve sonra,
Ron koşarak göründü. Peşinde bir çarşaf sürüklüyordu.
"BAK!" diye böğürdü, hızlı adımlarla Hermione'nin
masasına gelerek. "BAK!" diye haykırdı, çarşafı onun
yüzüne doğru sallıyordu.
"Ron, ne -?"
"SCABBERS! BAK! SCABBERS!"
Neye uğradığını anlamayan Hermione, Ron'dan kaçmak
için geriye doğru kaykılmıştı. Harry, Ron'un elindeki
çarşafa baktı. Üzerinde kırmızı bir şey vardı. Bu sanki
fena halde -
"KAN!" diye feryat etti Ron, şaşkın sessizliği bozarak.
"GİTMİŞ! VE YERDE NE VARDI, BİLİYOR MUSUN?"
"Ha - hayır,
" dedi Hermione, titrek bir sesle.
Ron, onun Eski İşaretler çevirisinin üzerine bir şey attı.
Hermione ve Harry öne doğru eğildi. Garip, çivi yazısı
gibi şekillerin üzerinde birkaç tane uzun, sarı kedi tüyü
duruyordu.ON ÜÇÜNCÜ BÖLÜM:
GRYFFINDOR – RAVENCLAW
Ron'la Hermione'nin arkadaşlığının sonu gelmiş gibi
görünüyordu. İkisi de birbirine öyle kızgındı ki, Harry
onların bir daha nasıl olup da barışacağını bilmiyordu.
Ron, Hermione'ye öfkeliydi, çünkü Crookshanks'in
Scabbers'ı yeme girişimlerini hiçbir zaman ciddiye
almadığını, onu sıkı sıkı göz altında tutmadığını ve daha
hâlâ Ron'a Scabbers'ı bütün yatakların altında
aramasını önererek Crookshanks masummuş gibi
davrandığını düşünüyordu. Öte yandan Hermione,
Crookshanks'in Scabbers'ı yediğine dair hiçbir kanıt
bulunmadığını, sarı tüylerin Noel'den beri orada duruyor
olabileceğini ve Crookshanks, Sihirli Hayvanevi'nde
kafasına atladığından beri Ron'un kedisine karşı
önyargılı olduğunu ileri sürüyordu.
Harry kendi adına Crookshanks'in Scabbers'ı
yediğinden emindi ve ona bütün delillerin bu yönde
olduğunu söylediğinde, Hermione Harry'ye de sinirlendi.
"Tamam, Ron'un tarafını tut sen! Biliyordum zaten!" diye
yakındı. "Önce Ateşoku, şimdi Scabbers, her şey benim
suçum, değil mi?! Beni rahat bırak, Harry, yapacak bir
sürü işim var!"
Faresini kaybeden Ron, çökmüş haldeydi.
"Haydi, Ron, hep Scabbers'ın ne kadar sıkıcı olduğunu
söylüyordun" dedi Fred, teselli edercesine. "Hem ne
zamandır rengi solgundu, gözü toprağa bakıyordu.Böyle çabucak gazlaması daha iyi olmuştur. Bir
lokmada gitti - büyük ihtimalle hiçbir şey hissetmemiştir."
"Fred!" dedi Ginny hiddetle.
"Yiyip uyumaktan başka bir şey yapmazdı, Ron, bunu
kendin söylemiştin" dedi George.
"Bir keresinde bizim için Goyle'u ısırmıştı!" dedi Ron
perişan bir halde. "Hatırlıyor musun, Harry?"
"Evet, bu doğru" dedi Harry.
"Ömrünün gurur ânıydı" dedi Fred, ciddi bir ifade
takınmakta çok zorlanarak. "Goyle'un parmağındaki
yara izi onun hatırasına bir anıt olarak kalsın. Haydi,
Ron, yapma, Hogsmeade'e gidip kendine yeni bir fare
al. Sızlanmanın ne anlamı var?"
Harry, Ron'u neşelendirmek adına son bir gayretle onu
Gryffindor takımının Ravenclaw maçından önceki son
antrenmanına gelmeye ikna etti. Gelirse, antrenman
bittikten sonra Ateşoku'na binebileceğini söylemişti. Bu,
Ron'un aklını bir süre olsun Scabbers'tan
uzaklaştırmasını sağladı ("Süper! Peki onunla birkaç
atış da yapabilir miyim?"). Böylece ikisi beraber
Quidditch sahasına doğru yola koyuldular.
Hâlâ Harry'ye göz kulak olmak için Gryffindor
antrenmanlarını denetleyen Madam Hooch da
Ateşoku'ndan herkes kadar etkilenmişti. Antrenman
başlamadan önce onu eline alıp oradakilere profesyonel
fikrini sunma lütfunda da bulundu.
"Şunun dengesine bakın! Nimbus serisinin bir hatası
varsa, o da kuyruk bölümündeki hafif bir yatıklıktır -genellikle birkaç yıl sonra ufak bir hava direncine neden
olmaya başlar. Sapı da modernleştirmişler,
Tertemizlerden biraz daha ince, bana eski Gümüş
Oklar'ı hatırlatıyor. Sahi, Gümüş Oklar'ın üretimini
durdurmaları ne yazık. Uçmayı onlardan biriyle
öğrenmiştim, çok da iyi bir süpürgeydi..."
Bir süre daha bu şekilde devam etti, ta ki Wood araya
girene dek: "Şeyy - Madam Hooch? Bir mahzuru yoksa
Harry Ateşoku'nu geri alabilir mi? Antrenman yapmamız
gerekiyor da..."
"Ah -tabii- al bakalım, Potter" dedi Madam Hooch. "Ben
Weasley'le birlikte şurada oturacağım..."
Ron'la birlikte sahadan çıkıp tribüne oturdular. Gryffindor
takımı da ertesi günkü maçla ilgili son talimatları
dinlemek için Wood'un etrafında toplandı.
"Harry, Ravenclaw'da kimin Arayıcı oynayacağını
öğrendim: Cho Chang. Dördüncü sınıfta ve bayağı iyi...
Aslında oynayacak kadar iyi durumda olmamasını
umuyordum, bazı sakatlık sorunları yaşamıştı da..." Cho
Chang'in tamamen iyileşmesinden duyduğu
hoşnutsuzlukla Wood'un suratı asılmıştı. "Öte yandan, o
bir Kuyrukluyıldız İki Yüz Altmış kullanıyor ki
Ateşoku'nun yanında komik kalır." Harry'nin süpürgesine
takdirle dolup taşan gözlerle baktı. "Pekâlâ, millet,
başlayalım."
Ve nihayet Harry Ateşoku'na binip hızla havalandı.
Hayallerinin de ötesinde bir şeydi bu. Ateşoku en ufak
dokunuşuyla dönüyordu; tutuşundan çok düşüncelerine
itaat ediyor gibiydi. Sahanın üzerinde öyle bir hızlailerliyordu ki, stadyum yeşil ve gri renkte bulanık bir
görüntüye dönüşmüştü; bir ara o kadar hızlı döndü ki,
Alicia Spinner çığlık attı. Sonra Harry son derece
kontrollü bir dalışa geçti ve sahanın çim zeminini
ayaklarıyla yaladıktan sonra yine havaya fırlayıp
yükselmeye başladı, on metre, on beş metre, yirmi
metre -
"Harry, Snitch'i salıyorum!" diye seslendi Wood.
Harry dönüp kale direklerine doğru bir Bludger'la yarıştı;
onu kolayca geçti ve Snitch'in Wood'un arkasından bir
yerden fırladığını gördü. On saniye sonra, onu sağ
elinde sıkı sıkı tutuyordu.
Takım çılgınca alkışlayıp bağırdı. Harry, Snitch'i bir kez
daha bıraktı, bir dakika avans verdi ve diğerlerinin
yanından hızla geçerek peşinden gitti. Snitch'i Katie
Bell'in dizlerinin yanında gördü ve kızın etrafından
kolayca dolanıp tekrar yakaladı.
O zamana kadarki en iyi antrenmanlarıydı bu; takım,
aralarında bir Ateşoku olmasının şevkiyle, en iyi
hareketlerini kusursuz bir şekilde gerçekleştirdi. Yine
yere indiklerinde Wood'un tek bir eleştirisi bile yoktu ve
bu, George Weasley'nin de belirttiği gibi, ilk kez
oluyordu.
"Yarın bizi ne durdurabilir, bilmiyorum!" dedi Wood.
"Tabii eğer - Harry, Ruh Emici sorununu çözdün, değil
mi?"
"Evet" dedi Harry. Cılız Patronus'u aklına geldi ve keşke
daha güçlü olsaydı diye düşündü."Ruh Emiciler bir daha boy göstermeyecek, Oliver.
Yoksa Dumbledore öfkeden köpürür" dedi Fred
kendinden emin bir tavırla.
"Eh, umarım gelmezler" dedi Wood. "Neyse - çok iyiydi,
millet. Kuleye dönelim, herkes erken yatsın."
Harry,
"Ben biraz kalıyorum, Ron Ateşoku'nu bir
denemek istiyor" dedi Wood'a. Diğer oyuncular
soyunma odasına giderlerken, Harry Ron'a doğru
yürüdü, o da tribünlerle sahanın arasındaki bariyerin
üzerinden atlayıp Harry'nin yanına geldi. Madam Hooch
koltuğunda uyuyakalmıştı.
"Al bakalım" dedi Harry, Ron'a Ateşoku'nu vererek.
Ron yüzünde büyük bir coşkuyla süpürgeye bindi ve
bastırmaya başlayan karanlığın içine doğru fırladı, Harry
de sahanın kenarında gezinerek onu izledi. Madam
Hooch sıçrayarak uyandığında gece olmuştu. Harry ile
Ron'u onu uyandırmadıkları için haşladı ve şatoya
dönmeleri konusunda ısrar etti.
Harry Ateşoku'nu omzuna yasladı ve Ron'la birlikte
Ateşoku'nun son derece yumuşak hareketlerini,
inanılmaz ivmesini ve çok isabetli dönüşlerini tartışarak
karanlık stadyumdan çıktılar. Şatoya giden yolun
yarısına gelmişlerdi ki, Harry soluna bakıp yüreğini
ağzına getiren bir şey gördü - karanlıkta parıldayan bir
çift göz.
Harry kalakaldı, kalbi kaburgalarına çarparcasına
atıyordu.
"Ne var?" dedi Ron.Harry parmağıyla işaret etti. Ron asasını çıkarıp,
"Lumos!" dedi.
Çime bir ışık huzmesi düştü, bir ağacın dibine vurup
dallarını aydınlattı; orada, yeni çıkmakta olan
yaprakların arasında çömelmiş halde, Crookshanks
duruyordu.
"Defol şuradan!" diye kükredi Ron. Eğilip çimin üstünde
duran bir taşı eline aldı, ama o daha bir şey yapamadan
Crookshanks uzun sarı kuyruğunu şöyle bir sallayıp
ortadan kaybolmuştu bile.
"Gördün mü?" dedi Ron öfkeyle, taşı yeniden yere
atarak. "İstediği gibi dolaşmasına izin veriyor - büyük
ihtimalle Scabbers'ın üstüne katık olsun diye bir iki kuş
yemiştir..."
Harry hiçbir şey demedi. Derin bir soluk aldı, içi
rahatlamıştı; bir an için o gözlerin Ecel'e ait olduğunu
sanmıştı. Bir kez daha şatonun yolunu tuttular. Küçük
panik anından biraz utanan Harry, Ron'a hiçbir şey
söylemedi - ve aydınlık Giriş Salonu'na varıncaya dek
bir daha sağına soluna bakmadı.
Harry ertesi sabah kahvaltıya yatakhanesindeki diğer
çocuklarla birlikte indi, hepsi de Ateşoku'nun bir tür şeref
kıtasını hak ettiğine inanıyordu. Harry Büyük Salon'a
girerken bütün kafalar Ateşoku'na döndü ve her tarafta
mırıldanmalar başladı. Slytherin takımının yıldırım
çarpmış gibi görünüşü, Harry'de büyük bir tatmin
duygusu yaratmıştı.
Ron, dönüp Malfoy'a bakarak,
"Suratını gördün mü?"
dedi neşeyle. "İnanamıyor! Harika bir şey bu!"Wood da Ateşoku kendisinin olmadığı halde onun
ihtişamının tadını çıkarıyordu.
"Buraya koy, Harry” dedi. Süpürgeyi masanın ortasına
yerleştirip, adı yukarı baksın diye özenle çevirdi. Az
sonra Ravenclaw ve Hufflepuff masalarından insanlar
süpürgeye bakmak için gelmeye başlamışlardı. Cedric
Diggory gelip Nimbus'unun yerini böyle üstün bir
süpürgeyle doldurduğu için Harry'yi tebrik etti. Percy'nin
Ravenclaw'lı kız arkadaşı Penelope Clearwater ise
düpedüz Ateşoku'nu tutmak için izin istedi.
O, Ateşoku'nu yakından incelerken, Percy,
"Aman
diyeyim, Penny, sabotaj olmasın da!" dedi.
"Penelope'yle iddiaya girdik" diye açıkladı takıma.
"Maçın sonucu üzerine on Galleon'luk bir iddia!"
Penelope Ateşoku'nu masanın üzerine bıraktı, Harry'ye
teşekkür etti ve masasına döndü.
"Harry - lütfen kazanın" dedi Percy telaşlı bir fısıltıyla.
"On Galleon'um yok. Evet, geliyorum, Penny!" Ve
tostunu paylaşmak için onun yanına gitti.
"O süpürgeyi idare edebileceğinden emin misin,
Potter?" dedi soğuk, uyuşuk bir ses.
Draco Malfoy daha yakından bakmak için gelmişti,
Crabbe ve Goyle da hemen arkasındaydı.
"Evet, sanırım" dedi Harry kayıtsızca.
"Bir sürü özelliği var, değil mi?" dedi Malfoy. Gözleri hain
hain parıldıyordu. "Yazık, paraşüt koymamışlar - bir Ruh
Emici'ye çok yaklaşırsan diye diyorum."
Crabbe ve Goyle kıs kıs güldüler."Senin de kendininkine fazladan bir kol bağlayamaman
çok yazık, Malfoy" dedi Harry. "O zaman Snitch'i senin
yerine yakalayabilirdi."
Gryffindor takımı kahkahalarla güldü. Malfoy soluk renkli
gözlerini kıstı ve uzaklaştı. Gidip Slytherin takımının
diğer oyuncularına katıldı. Kafa kafaya vermişler,
şüphesiz Malfoy'a Harry'nin süpürgesinin gerçek bir
Ateşoku olup olmadığını soruyorlardı.
On bire çeyrek kala, Gryffindor takımı soyunma
odasının yolunu tuttu. Hava Hufflepuff’la yaptıkları
maçtakine hiç benzemiyordu. Berrak, serin bir gündü,
çok hafif bir esinti vardı. Bu defa görme zorluğu
olmayacaktı ve Harry, her ne kadar gergin olsa da,
sadece bir Quidditch maçının getirebileceği heyecanı
hissetmeye başlamıştı. Kalabalığın ilerideki stadyuma
doğru gittiğini duyabiliyorlardı. Harry siyah okul
cüppesini çıkardı ve cebinden asasını alıp Quidditch
cüppesinin altına giyeceği tişörtün içine soktu. Ona
ihtiyacı olmamasını diliyordu. Birden Profesör Lupin'in
de kalabalığın içinde olup olmadığını, seyredip
seyretmediğini merak etti.
"Ne yapmamız gerektiğini biliyorsunuz" dedi Wood, tam
soyunma odasından çıkmaya hazırlanırlarken. "Bu maçı
kaybedersek, Kupa şansımız kalmıyor. Siz - siz dünkü
antrenmandaki gibi uçun yeter, hiçbir sorun yaşamayız!"
Stadyumu inleten bir tezahürat altında sahaya çıktılar.
Mavi giymiş Ravenclaw takımı, sahanın ortasında
bekliyordu. Arayıcıları Cho Chang, takımlarındaki tek
kızdı. Harry'den bir baş kısaydı. Harry, üstündeki bütün
gerginliğe rağmen, onun çok - çok güzel olduğununfarkına varmadan edemedi. İki takım, kaptanlarının
arkasında karşı karşıya dizildiğinde, kız Harry'ye
gülümsedi ve Harry midesi civarında bir yerde maçla hiç
ilgisi olmadığını düşündüğü bir sarsıntı hissetti.
"Wood, Davies, el sıkışın" dedi Madam Hooch canlı bir
sesle. Wood, Ravenclaw kaptanıyla el sıkıştı.
"Süpürgelerinize binin... düdüğümü bekleyin... üç - iki -
bir -"
Harry ayağıyla yere vurarak yükseldi. Ateşoku diğer
bütün süpürgelerden daha büyük bir hızla fırlamıştı;
Harry stadyumun üzerinde uçup Snitch'e bakınmaya
başladı. Bir taraftan da Weasley ikizlerinin arkadaşı Lee
Jordan'ın yorumunu dinliyordu.
- Maç başladı ve bu maçın en büyük heyecan
unsuru Gryffindor'dan Harry Potter'ın
kullandığı Ateşoku. Hangi süpürgeye göre
Ateşoku, bu yıl yapılacak Dünya
Şampiyonası'nda çoğu milli takımın tercihi
olacak...
"Jordan, senin için bir mahzuru yoksa bize maçta
olanları anlatır mısın?" diye araya girdi Profesör
McGonagall'ın sesi.
"Haklısınız, Profesör - birkaç gerekli bilgi veriyordum da.
Aklıma gelmişken, Ateşoku'nun kendinden otomatik
freni ve -"
"Jordan!""Tamam, tamam.”
- Şu anda Gryffindor atakta, Gryffindor'dan
Katie Bell kaleye doğru gidiyor...
Harry, Katie'nin tam tersi yönde giderek onun yanından
geçti. Etrafına bakınıp altın bir parıltı ararken, Cho
Chang'ın kendisini yakından takip ettiğinin farkına vardı.
Cho'nun çok iyi bir uçucu olduğuna şüphe yoktu - bir o
tarafından bir bu tarafından yaklaşıyor, onu yön
değiştirmeye zorluyordu.
Fred, Alicia'ya doğru giden bir Bludger'ın peşine
düşmüş, hızla geçerken,
"Ona sürat neymiş göster,
Harry!" diye bağırdı.
Ravenclaw kale direklerinin etrafından dönüyorlardı ki,
Harry Ateşoku'nun hızını artırdı ve Cho geride kaldı.
Tam Katie maçın ilk golünü atmayı başardığında ve
sahanın Gryffindor tarafı sevinçten çılgına döndüğünde,
onu gördü - Snitch, zemine yakın bir yerde,
bariyerlerden birinin yanında uçup duruyordu.
Harry dalışa geçti; Cho da onun ne yaptığını görüp
peşinden fırladı. Harry giderek hızlanıyor, heyecan her
tarafını kaplıyordu; dalışlar onun uzmanlık alanıydı.
Sadece üç metre kalmıştı -
Ansızın, Ravenclaw Vurucuları'ndan birinin vurduğu bir
Bludger çıktı ortaya; Harry yolundan sapıp birkaç
santimle kurtuldu, ama o birkaç kritik saniye içinde
Snitch ortadan kaybolmuştu.Gryffindor taraftarlarından düş kırıklığıyla dolu koca bir
"Aaaaaaaahhh!" sesi çıktı, Ravenclaw tarafındansa
vurucularına epey alkış geldi. George Weasley ikinci
Bludger’ı doğruca sıkıntı yaratan Vurucu'nun üstüne
yollayarak ferahladı. Vurucu'nun Bludger'dan kaçması
için havada baş aşağı dönmesi gerekti.
- Gryffindor seksene sıfır önde ve şu
Ateşoku'na bakın! Potter onun bütün
marifetlerini sergilemeye başladı şimdi. Nasıl
döndüğüne bakın - Chang'in Kuyrukluyıldız'ı
ona rakip ola-maz. Ateşoku'nun ince dengesi
gerçekten de kendini göster-meye başlıyor bu
uzun -
"JORDAN! ATEŞOKU'NUN REKLAMINI YAPMAN İÇİN
PARA MI VERDİLER SANA? YORUMUNA DEVAM ET!"
Ravenclaw yetişmeye başlamıştı; üç gol atmışlardı, bu
da Gryffindor sadece elli sayı önde demekti - Cho,
Snitch'i ondan önce yakalarsa, Ravenclaw kazanacaktı.
Harry alçaldı, bir Ravenclaw Kovalayıcısı'na çarpmaktan
kıl payı kurtuldu ve sahayı deli gibi taramaya başladı.
Bir altın parıltısı, minicik kanatlar - Snitch, Gryffindor
kale direklerinin etrafında dönüyordu.
Harry hızlandı, gözleri ilerideki altın beneğe kilitlenmişti -
ama hemen sonra Cho birdenbire ortaya çıkıp önünü
kesti -Harry çarpışmayı engellemek için yön değiştirince,
"HARRY, CENTİLMENLİK ETMENİN SIRASI DEĞİL!"
diye kükredi Wood. "GEREKİRSE ONU
SÜPÜRGESİNDEN DÜŞÜR!"
Harry dönüp Cho'yu gördü; Cho sırıtıyordu. Snitch yine
ortadan kaybolmuştu. Harry Ateşoku'nu yukarı doğrulttu,
az sonra oyunun yedi metre yukarısındaydı. Gözünün
kenarından, Cho'nun onu takip ettiğini gördü... Snitch'i
kendi aramaktansa onu marke etmeye karar vermişti.
Peki öyleyse... eğer Harry'nin kuyruğuna yapışacaksa,
sonuçlarına da katlanması gerekecekti...
Harry yeniden dalışa geçti. Onun Snitch'i gördüğünü
sanan Cho, takip etmeye çalıştı. Harry çok keskin bir
dönüşle dalıştan çıktı, Cho ise hızla aşağı doğru inmeye
devam etti; Harry bir kez daha mermi gibi yukarı fırladı
ve Snitch'i üçüncü kez gördü: Ravenclaw tarafında,
sahanın çok üzerinde ışıldıyordu.
Hızlandı; metrelerce altında, Cho da hızlandı. Harry
kazanmak üzereydi, arayı açıyor, her geçen saniye
Snitch'e daha da yaklaşıyordu - derken -
"Aa!" diye çığlık attı Cho, parmaklarıyla bir yeri işaret
ederek.
Dikkati dağılan Harry, aşağı baktı.
Üç Ruh Emici, üç uzun boylu, siyahlara bürünmüş,
kukuletalı Ruh Emici, kafalarını kaldırmış ona
bakıyordu.
Düşünerek vakit kaybetmedi. Elini cüppesinin
yakasından sokup asasını çıkardı ve kükredi: "Expecto
patronum!"Asasının ucundan gümüşi beyaz devasa bir şey fırladı.
Onun tam Ruh Emiciler'e doğru gittiğini biliyordu, ama
durup seyretmedi. Zihni hâlâ mucizevi bir şekilde
berraktı, dönüp önüne baktı - hedefine neredeyse
ulaşmıştı. Hâlâ asayı tutan eliyle öne doğru uzandı ve
parmaklarıyla minik, mücadeleci Snitch'i kavramayı
başardı.
Madam Hooch'un düdüğü duyuldu. Harry havada
arkasına döndü ve kırmızı renkli altı bulanık şeklin hızla
ona doğru yaklaştığını gördü. Az sonra bütün takım onu
öylesine sıkı kucaklıyordu ki, neredeyse süpürgesinden
düşecekti. Aşağıda, kalabalığın içindeki Gryffindor'ların
sevinç naralarını duyabiliyordu.
"İşte böyle oğlum!" diye bağırıp duruyordu Wood. Alicia,
Angelina ve Katie, üçü de Harry'yi öpmüşlerdi, Fred ise
ona öyle sıkı sarılmıştı ki, Harry kafasının kopacağını
sandı. Takım tam bir karmaşa içinde yere inmeyi
başardı. Harry süpürgesinden indi ve bir sürü Gryffindor
taraftarının sahaya fırladığını gördü, en önde de Ron
vardı. Daha ne olduğunu anlamadan, coşkuyla bağırıp
çağıran kalabalık onu sarmıştı.
"Evet!" diye bağırdı Ron, Harry'nin kolunu havaya
kaldırarak. "Evet! Evet!"
"Aferin, Harry!" dedi Percy, çok memnun görünüyordu.
"On Galleon kazandım! Penelope'yi bulmam gerek,
affedersiniz."
"Çok iyiydin, Harry!" diye kükredi Seamus Finnigan.
"Müthişti be!" diye seslendi Hagrid, oraya üşüşmüş
Gryffindor'ların kafalarının üzerinden."Bayağı iyi bir Patronus'tu" dedi bir ses Harry'nin
kulağına.
Harry arkasına dönüp Profesör Lupin'i gördü. Lupin hem
sarsılmış, hem de memnun kalmış görünüyordu.
"Ruh Emiciler beni hiç etkilemedi!" dedi Harry
heyecanla. "Hiçbir şey hissetmedim!"
"Çünkü -ee- onlar Ruh Emici değildi" dedi Profesör
Lupin. "Gel de bak -"
Harry'yi kalabalığın içinden çıkarıp sahanın kenarını
görebileceği bir yere götürdü.
"Mr. Malfoy’u epey korkuttun" dedi Lupin.
Harry bakakaldı. Malfoy, Crabbe, Goyle ve Slytherin
takım kaptanı Marcus Flint, yerde darmadağın bir yığın
halinde yatıyorlardı. Kendilerini uzun, siyah, kukuletalı
cüppelerin içinden çıkarmak için debeleniyorlardı.
Görünüşe bakılırsa Malfoy, Goyle'un omuzlarında
ayakta durmuştu. Profesör McGonagall yüzünde
katıksız bir öfke ifadesiyle tepelerine dikilmişti.
"Alçakça bir hile!" diye bağırıyordu. "Gryffindor
Arayıcısı'na yönelik rezil ve ödlekçe bir sabotaj girişimi!
Hepiniz cezaya kalıyorsunuz, ayrıca Slytherin'den elli
puan düşürüyorum! Bu konuyu Profesör Dumbledore'la
da görüşeceğim, hiç şüpheniz olmasın! Hah, işte
geliyor!"
Gryffindor'un zaferini perçinleyecek bir şey varsa, o da
buydu; ite kaka Harry'nin yanına gelmiş olan Ron,
Malfoy'un kendini cüppeden kurtarmak için çabalayışınıve Goyle'un cüppenin içine sıkışmış kafasını izlerken
gülmekten iki büklüm oldu.
"Haydi, Harry!" dedi George, ite kaka yanına gelerek.
"Parti var! Gryffindor Ortak Salonu'nda, hemen şimdi!"
"Tamam,
" dedi Harry, kendini çok uzun süredir olmadığı
kadar mutlu hissediyordu. Hâlâ kırmızı cüppelerinin
içindeki takımla birlikte önden giderek stadyumdan
çıktılar ve şatoya döndüler.
Sanki Quidditch Kupası'nı kazanmışlardı; parti bütün
gün ve gecenin büyük bir bölümü boyunca sürdü. Fred
ve George Weasley bir iki saatliğine ortadan kaybolup
kucak dolusu kaymakbirası şişesi, balkabağı gazozu ve
torba torba Balyumruk tatlılarıyla döndüler.
"Bunu nasıl yaptınız?" diye çığlık attı Angelina Johnson.
George kalabalığa Naneli Kurbağalar fırlatmaya
başlamıştı.
Fred, Harry'nin kulağına,
"Aylak, Kılkuyruk, Patiayak ve
Çatalak'ın da yardımıyla" diye fısıldadı.
Kutlamaya sadece bir kişi katılmamıştı. Hermione
inanılmaz bir şekilde bir köşede oturmuş, İngiliz
Muggle'larının Ev Hayatı ve Sosyal Alışkanlıkları adında
kocaman bir kitap okuyordu. Harry, Fred'le George'un
birkaç kaymakbirası şişesini havaya atıp tuttuğu
masadan uzaklaşıp onun yanına gitti.
"Maça da mı gelmedin?" diye sordu.
Hermione ona bakmadan,
"Tabii ki geldim" dedi tuhaf,
tiz bir sesle. "Ve kazandığımız için çok mutluyum vesenin çok iyi oynadığını düşünüyorum, ama bunu
pazartesiye kadar bitirmiş olmalıyım."
"Haydi, Hermione, gel de bir şeyler ye" dedi Harry.
Ron'a bakıp onun savaş baltasını gömebilecek kadar
neşeli olup olmadığını merak etti.
“Yapamam, Harry, hâlâ okumam gereken dört yüz yirmi
iki sayfam var!" dedi Hermione. Sesi hafiften isterik bir
hal almıştı. "Neyse, zaten..." dedi Ron'a bakarak,
"o
benim katılmamı istemiyor."
Harry'nin buna diyebileceği bir şey yoktu, çünkü Ron
tam o anda dönüp yüksek sesle "Scabbers yenmiş
olmasaydı, bu Şeker Sinekler'den yiyebilirdi, gerçekten
çok severdi onları." dedi.
Hermione gözyaşlarına boğuldu. Harry daha bir şey
diyemeden ya da bir şey yapamadan, kocaman kitabı
koltuk altına almış ve ağlayarak kızlar yatakhanesine
çıkan merdivene doğru koşup gözden kaybolmuştu.
Harry alçak sesle,
"Ona biraz daha yumuşak
davranamaz mısın?" diye sordu Ron'a.
"Hayır” dedi Ron kararlı bir sesle. "Eğer pişman olmuş
gibi davransaydı - ama yok, asla hatalı olduğunu kabul
etmeyecek Hermione. Hâlâ Scabbers tatile çıkmış falan
gibi davranıyor."
Gryffindor partisi ancak Profesör McGonagall sabahın
birinde ekose sabahlığı ve başında saç filesiyle
çıkagelip hepsinin yatmasında ısrar edince sona erdi.
Harry ve Ron yatakhanelerine çıktılar, bir taraftan hâlâ
maçı tartışıyorlardı. Sonunda Harry bitkin bir halde
yatağına tırmandı, ay ışığı gelmesin diye perdeleriniçekti, arkasına yaslandı ve neredeyse anında uykuya
daldığını hissetti...
Çok garip bir rüya gördü. Omzunda Ateşoku'yla bir
ormanda yürüyor, gümüşi beyaz bir şeyi takip ediyordu.
O şey ilerideki ağaçların arasında dolanıyordu, onu
sadece yaprakların arasından görebiliyordu. Yakalamak
için hızını artırdı, ama o hızlandıkça avı da hızlanıyordu.
Harry koşmaya başladı ve ileride bir yerde toynakların
giderek süratlendiğini duydu. Şimdi son sürat koşuyordu
ve ilerisinde dört nala koşma sesi duyuyordu. Sonra bir
köşeyi dönüp açıklığa çıktı ve -
"AAAAAAAAAAHHHHHHHHHHHHHHHHH!
YOOOOOOOOOOOOOOOOO!"
Harry sanki yüzüne bir şey çarpmış gibi aniden uyandı.
Zifiri karanlıkta tamamen yönünü şaşırmış halde,
perdelerini çekiştirdi - etrafında birinin hareket ettiğini ve
odanın öbür ucundan Seamus Finnigan'ın sesinin
geldiğini duyabiliyordu.
"Neler oluyor?"
Harry yatakhane kapısının çarpılarak kapandığını duydu
sanki. Sonunda perdelerin aralığını buldu, açtı ve tam o
anda Dean Thomas lambasını yaktı.
Ron yatakta oturmuştu. Bir taraftaki perdeleri yırtıktı,
yüzündeyse tam bir dehşet ifadesi vardı.
"Black! Sirius Black! Bıçağı vardı!"
"Ne?"
"Buradaydı! Daha şimdi! Perdeleri kesti! Beni
uyandırdı!""Rüya görmediğinden emin misin, Ron?" dedi Dean.
"Perdelere bakın! Söylüyorum size, buradaydı!"
Hepsi yataklarından çıktılar; yatakhane kapısına önce
Harry ulaştı ve merdivenlerden aşağı koşarak indiler.
Arkalarından kapılar açılıyor, uykulu sesler yükseliyordu.
"Kim bağırdı?"
"Ne yapıyorsunuz?"
Ortak Salon'daki tek ışık partiden arta kalan
süprüntülerle dolu, sönmek üzere olan ateşin
parıltısıydı. İçerisi bomboştu.
"Rüya görmediğinden emin misin, Ron?"
"Söylüyorum size, onu gördüm!"
"Nedir bu gürültü?"
"Profesör McGonagall yatmamızı söylemişti!"
Kızlardan birkaçı üstlerine sabahlıklarını geçirip aşağı
inmişti, esniyorlardı. Erkekler de yeniden ortaya
çıkmaya başlamışlardı.
"Harika, devam mı ediyoruz?" dedi Fred Weasley
keyifle.
"Herkes yukarı dönsün!" dedi Percy, aceleyle Ortak
Salon'a girerek. Konuşurken bir yandan da öğrenci başı
rozetini pijamasına iğneliyordu.
"Percy - Sirius Black!" dedi Ron cılız bir sesle.
"Yatakhanemizdeydi! Bıçağı vardı! Beni uyandırdı!"
Ortak Salon sus pus oldu."Saçmalama!" dedi Percy, sarsılmış görünüyordu.
"Fazla yedin Ron - kâbus gördün -"
"Söylüyorum sana -"
"Haydi ama, yeter artık!"
Profesör McGonagall geri dönmüştü. Ortak Salon'a
girerken portreyi çarparak kapatıp kızgın gözlerle
etrafına bakmaya başladı.
"Gryffindor'un maçı kazanmasına çok sevindim, ama bu
iş saçma bir hal almaya başladı! Percy, senden daha
fazlasını beklerdim!"
"Ben kesinlikle böyle bir şeye izin vermedim, Profesör!"
dedi Percy, kızgın kızgın şişinerek. "Ben de şimdi
hepsine yataklarına dönmelerini söylüyordum! Kardeşim
Ron kâbus görmüş -"
"KÂBUS DEĞİLDİ!" diye bağırdı Ron. "PROFESÖR,
BİR UYANDIM Kİ SIRIUS BLACK ELİNDE BİR
BIÇAKLA TEPEMDE DİKİLMİŞ!"
Profesör McGonagall ona bakakaldı.
"Saçmalama, Weasley, portre deliğinden nasıl geçmiş
olabilir?"
"Ona sorun!" dedi Ron, bir parmağını Sir Cadogan'ın
resminin arkasına doğru sallayarak. "Sorun bakalım
görmüş mü -"
Profesör McGonagall, Ron'a şüpheyle, ters ters bakarak
portreyi yeniden itip açtı ve dışarı çıktı. Bütün salon
nefesini tutup dinledi."Sir Cadogan, az önce bir adamın Gryffindor Kulesi'ne
girmesine izin verdiniz mi?"
"Elbette, asil leydim!" diye haykırdı Sir Cadogan.
Ortak Salon'un hem içinde, hem de dışında hayret dolu
bir sessizlik oldu.
"Ver - verdiniz mi?" dedi Profesör McGonagall. "Ama -
ama ya parola?!"
"Parolaları vardı!" dedi Sir Cadogan gururla. "Bütün
haftanın parolaları vardı, leydim! Küçük bir kâğıttan
okudu!"
Profesör McGonagall kendini çekerek portre deliğinden
geçip, afallamış kalabalığın önüne geldi. Bembeyaz
kesilmişti.
"Kim,
" dedi, sesi titreyerek,
"hangi su katılmamış salak
bütün haftanın parolalarını bir kâğıda yazıp da ortalıkta
bıraktı?"
Mutlak bir sessizlik oldu, arada küçücük, korku dolu
ciklemeler duyuluyordu. Neville Longbottom, baştan
aşağı, ponpon terlikli ayak parmaklarına kadar
titreyerek, ağır ağır elini kaldırdı.ON DÖRDÜNCÜ BÖLÜM: SNAPE'İN
KİNİ
O gece Gryffindor Kulesi'nde kimse uyumadı. Şatonun
yine arandığını biliyorlardı ve bütün bina Ortak Salon'da,
Black'in yakalanıp yakalanmadığını duymayı
bekleyerek, uyumadan oturdu. Şafakta Profesör
McGonagall geldi ve onlara Black'in yine kaçtığını
söyledi.
Ertesi gün her gittikleri yerde daha sıkı güvenlik
önlemleri gördüler. Profesör Flitwick ön kapılara Sirius
Black'in büyük bir resmini gösterip simasını belletiyordu.
Filch birden koridorlarda bir yukarı bir aşağı koşturup
duvarlardaki ince çatlaklardan fare deliklerine kadar her
şeye tahta çakmaya başlamıştı. Sir Cadogan
kovulmuştu. Portresi yedinci kattaki tenha sahanlığa
geri götürülmüştü ve Şişman Hanım geri gelmişti.
Ustaca onarılmıştı, ama hâlâ son derece tedirgindi.
İşine geri dönmeyi ancak ekstra korunma sağlanması
koşuluyla kabul etmişti. Onu korumak için bir avuç
suratsız güvenlik ifriti tutulmuştu. Tehdit edici bir grup
halinde koridoru arşınlıyorlar, homurtularla konuşuyorlar
ve sopalarının boyunu karşılaştırıyorlardı.
Harry üçüncü kattaki tek gözlü cadının heykelinin
korumasız olduğunu ve önüne bir şey çakılmadığını
ister istemez fark etti. Anlaşılan Fred ve George
kendilerinin ve şimdi Harry, Ron ile Hermione'nin
heykelin içindeki gizli geçidi bilen tek kişi olduklarını
söylemekte haklıydılar.Harry,
"Birisine söylemeli miyiz sence?" diye sordu
Ron'a.
Ron konuyu kapatmak istercesine,
"Balyumruk'tan
gelmediğini biliyoruz” dedi. "Dükkâna zorla girilse
haberimiz olurdu."
Harry, Ron'un böyle düşündüğüne memnun olmuştu.
Tek gözlü cadının da önüne tahta çakılsaydı,
Hogsmeade'e bir daha asla gidemeyebilirdi çünkü.
Ron birden şöhret olmuştu. Hayatında ilk kez, insanlar
ona Harry'ye gösterdiklerinden fazla ilgi gösteriyorlardı.
Ron'un bu deneyimin keyfini çıkardığı da apaçıktı. O
gece olanlar yüzünden hâlâ çok sarsılmış olduğu halde,
ona soran herkese, zengin ayrıntılarla, neler olduğunu
anlatmak onu mutlu ediyordu.
“... Uyuyordum ve bir yırtılma sesi duydum, rüyamda
oldu sandım, biliyor musunuz? Ama bir de hava
cereyanı vardı... Uyandım, bir baktım ki yatağımın
perdelerinin bir tarafı aşağı indirilmiş... öbür tarafa
döndüm... ve onu tepemde ayakta dururken gördüm...
İskelet gibiydi, gür, kirli saçları vardı... elinde koca bir
bıçak tutuyordu, 30 santimden fazla olmalı... bana baktı,
ben de ona baktım, sonra haykırdım, o da sıvıştı.”
"Niye, ama?" diye ekledi Ron, Harry'ye. Kan dondurucu
hikâyesini dinleyen bir grup ikinci sınıf öğrencisi kız
gitmişti. "Niye sıvıştı?"
Harry de aynı şeyi merak ediyordu. Niye yanlış yatağa
giden Black önce Ron'u susturup sonra Harry'ye
geçmemişti? Black on iki yıl önce masum insanları
öldürmeye aldırmadığını kanıtlamıştı, bu sefer ise dörttanesi uyuyan beş silahsız erkek çocuk vardı
karşısında.
"Sen haykırıp da insanları uyandırınca şatodan
çıkmasının zor olacağını anlamış olmalı" dedi Harry
düşünceli düşünceli. "Portre deliğinden geçmesi için
binadakilerin hepsini öldürmesi gerekecekti... sonra da
karşısına öğretmenler çıkacaktı..."
Neville tam bir yüzkarası haline gelmişti. Profesör
McGonagall ona öyle kızmıştı ki, gelecekteki bütün
Hogsmeade ziyaretlerini iptal etmiş, ceza vermiş ve
başkalarının Neville'e Kule'ye giriş parolasını
söylemesini yasaklamıştı. Zavallı Neville her akşam
birisi onu içeri soksun diye Ortak Salon'un önünde
beklemek zorundaydı. Bu arada güvenlik ifritleri de ona
pis pis sırıtarak büsbütün tatsızlık yaratıyorlardı. Ne var
ki, bu cezaların hiçbiri ninesinin onun için hazırladığı
cezanın yanından bile geçemezdi. Black'in kuleye
girişinden iki gün sonra, ninesi Neville'e bir Hogwarts
öğrencisinin kahvaltıda alabileceği en kötü şeyi yolladı -
bir çığırtkan.
Okul baykuşları her zamanki gibi postayı taşıyarak
Büyük Salon'dan içeri süzüldüler. Büyük bir hüthüt kuşu
gagasında kıpkırmızı bir zarfla önüne konunca, Neville
az daha tıkanıyordu. Onun karşısında oturan Harry ve
Ron mektubun bir çığırtkan olduğunu hemen anladı -
Ron da önceki yıl annesinden bir tane almıştı.
"Vınla, Neville" dedi Ron.
Neville iki kere söyletmedi. Zarfı yakaladı, bomba gibi
önünde tutarak salondan dışarı bir koşu fırladı. Buarada Slytherin masası da onun haline kahkahalarla
gülüyordu. Çığırtkanın Giriş Salonu'nda faaliyete
geçtiğini duydular - Neville'in ninesinin sihirle normal
volümünün yüz katına yükselmiş sesi, nasıl bütün aileyi
rezil ettiğini haykırarak anlatıyordu.
Neville için üzülmekle meşgul olan Harry, kendisinin de
bir mektubu olduğunu hemen fark etmemişti. Hedwig
bileğini şiddetle gagalayarak onun dikkatini çekti.
"Ayy! Şey - teşekkürler, Hedwig..."
Baykuş, Neville'in patlamış mısırlarını afiyetle yerken,
Harry de zarfı yırtıp açtı. İçindeki notta şöyle diyordu:
Sevgili Harry ve Ron,
Bu akşam altı sularında benimle çay içmeye ne
dersiniz? Sizi ben gelip şatodan alacağım.
GİRİŞ SALONU'NDA BENİ BEKLEYİN, TEK
BAŞINIZA ÇIKMANIZA İZİN YOK.
Selamlar,
Hagrid
"Herhalde Black hikâyesini tüm ayrıntılarıyla dinlemek
istiyor!" dedi Ron.
Böylece o akşam saat altıda Harry ve Ron, Gryffindor
Kulesi'nden ayrıldı, koşarak güvenlik ifritlerinin yanından
geçti ve aşağı, Giriş Salonu'na indiler.
Hagrid çoktan gelmiş onları bekliyordu."Pekâlâ, Hagrid" dedi Ron. "Sanırım cumartesi gecesi
olup biten her şeyi dinlemek istiyorsun, ha?"
"Hepsini duydum bile" dedi Hagrid, ön kapıları açıp
onları dışarı çıkarırken.
"Ya" dedi Ron, süngüsü düşmüş görünüyordu.
Hagrid'in kulübesine girince gözlerine çarpan ilk şey,
onun yamalı yorganı üstünde oturan Şahgaga oldu.
Muazzam kanatlarını sıkıca vücuduna yapıştırmıştı,
keyifle bir tabak dolusu ölü gelincik yiyordu. Bu tatsız
sahneden gözlerini kaçıran Harry, Hagrid'in
gardırobunun kapısında devasa, tüylü bir kahverengi
takım elbise ile korkunç bir sarı-turuncu renkli kravatın
asılı olduğunu gördü.
"Bunlar da n'oluyor, Hagrid?" diye sordu.
"Şahgaga'nın Tehlikeli Yaratıkların İtlafı Komitesi'ne
karşı duruşması" dedi Hagrid. "Bu cuma. Onunla ben
birlikte Londra'ya gidiyoruz. Hızır Otobüs'te iki yer
ayırttım..."
Harry berbat bir suçluluk duygusuyla sarsıldı.
Şahgaga'nın duruşmasının bu kadar yakın olduğunu
tamamen unutmuştu. Ron'un yüzündeki huzursuz
ifadeye bakılırsa, o da aynı durumdaydı. Şahgaga'nın
savunmasını hazırlamasına yardımcı olma konusundaki
sözlerini de unutmuşlardı. Ateşoku'nun gelişi, başka her
şeyi akıllarından silmişti.
Hagrid onlara çay koydu, bir tabak Bath çöreği ikram
etti, ama kabul etmeyecek kadar akılları vardı. Daha
önce Hagrid'in yemekleri konusunda hayli deneyim
edinmişlerdi.Hagrid ortalarına oturup ona yakışmayacak kadar ciddi
bir görünüme bürünerek,
"İkinizle bir şey konuşacağım"
dedi.
"Nedir?" diye sordu Harry.
"Hermione."
"Ona ne olmuş?" dedi Ron.
"Kafasını yiyecek, o olmuş. Noel'den beri sık sık bana
geliyor. Kendini yalnız hissediyor. Önce Ateşoku
yüzünden onunla konuşmadınız, şimdi de
konuşmuyorsunuz çünkü kedisi -"
"- Scabbers'ı yedi!" diye haykırdı Ron öfkeyle.
"Çünkü kedisi bütün kediler gibi davrandı" diye devam
etti Hagrid inatla. "Bayağı bir ağladı burda, anlıyorsunuz
ya. Kötü günler geçiriyor. Becereceğinden fazlasını
yüklendi, bana sorarsanız, onca şeyi yapmaya çalışıyor.
Yine de Şahgaga'nın duruşması için bana yardım
edecek zaman buldu, ha... Bana çok iyi bazı şeyler
buldu... Sanırım Şahgaga'nın şimdi hayli şansı var..."
"Hagrid, biz de yardım etmeliydik -kusura bakma-" diye
kekeledi Harry.
"Sizi suçlamıyorum!" dedi Hagrid, eliyle Harry'nin özrünü
bir kenara savurarak. "Tanrı biliyor ya, sizin de yapacak
çok işiniz vardı. Gece gündüz Quidditch antrenmanı
yaptığınızı gördüm - ama size söyleyeyim, bak. Ben
ikinizin arkadaşlarınıza süpürgeler ya da farelerden çok
değer verdiğinizi sanırdım. Hepsi bu!"
Harry ve Ron birbirlerine rahatsız bakışlar attılar."Çok üzüldü, sahiden, Black az daha seni
bıçaklayacaktı ya, Ron. İyi bir kalbi var Hermione'nin.
Siz ikiniz de onunla konuşmuyorsunuz -”
"O kediden kurtulsa, konuşurum"' dedi Ron öfkeyle.
"Oysa hâlâ onu savunuyor! Kedi bir manyak, ama
hakkında tek kötü söz duymak istemiyor!"
Hagrid bilgece,
"Eh, öyle, insanlar hayvanları
konusunda biraz aptallık edebilir" dedi Hagrid.
Arkasında Şahgaga, Hagrid'in yastığına birkaç gelincik
kemiği tükürdü.
Ziyaretlerinin geri kalanını Gryffindor'un Quidditch
Kupası'ndaki şansının artması üzerine konuşarak
geçirdiler. Saat dokuzda, Hagrid onları yeniden şatoya
götürdü.
Ortak Salon'a döndüklerinde duyuru tahtasının önünde
bir kalabalık toplanmıştı.
"Hogsmeade, önümüzdeki hafta sonu!" dedi Ron, yeni
duyuruyu okumak için insanların başları üzerinden
uzanarak. Bir yere oturmaya giderlerken, Harry'ye alçak
sesle,
"Ne dersin?" diye sordu.
"Eh, Filch Balyumruk'a giden geçit konusunda bir şey
yapmadı" dedi Harry, daha da alçak sesle.
Sağ kulağında bir ses,
"Harry!" dedi. Harry zıpladı ve
dönüp Hermione'ye baktı. Tam arkalarındaki masaya
oturmuştu, arkasına gömüldüğü kitapları araladı.
"Harry, eğer yine Hogsmeade'e gidersen... Profesör
McGonagall'a o haritayı söylerim!" dedi Hermione."Birinin konuştuğunu duyuyor musun, Harry?" diye
hırladı Ron, Hermione'ye bakmadan.
"Ron, nasıl seninle gitmesine izin verirsin? Sirius Black
sana az daha ne yapıyordu, düşünsene. Ciddiyim,
söylerim!"
Ron küplere binmiş halde,
"Demek şimdi de Harry’yi
okuldan attırmaya çalışıyorsun!" dedi. "Bu yıl yeterince
zararın dokunmadı mı?"
Hermione cevap vermek için ağzını açtı, ama
Crookshanks hafifçe tıslayarak kucağına sıçradı. Ron'un
yüzündeki ifadeyi görünce ona ürkmüş gözlerle bakan
Hermione, Crookshanks'i kucakladı ve hızla kızların
yatakhanesine doğru gitti.
"Ne dersin, peki?" dedi Ron, konuşmaları hiç
bölünmemiş gibi. "Hadi hadi, geçen sefer gittiğinde
hiçbir şey görmedin. Daha Zonko'nun dükkânına bile
girmedin!"
Harry, Hermione duyamayacak kadar uzakta mı diye
etrafına bakındı.
"Tamam" dedi. "Ama bu kez yanıma görünmezlik
pelerinini alıyorum."
Cumartesi sabahı Harry görünmezlik pelerinini
torbasına koydu, Çapulcu Haritası'nı cebine tıktı ve
herkesle birlikte kahvaltıya indi. Hermione karşıdan ona
kuşkucu bakışlar atıp duruyordu, ama onunla göz göze
gelmekten kaçındı ve herkes ön kapılara doğru giderken
Hermione onun Giriş Salonu'ndaki mermer merdivene
yürüdüğünü görsün diye özen gösterdi.Ron'a,
"Güle güle!" diye seslendi Harry. "Döndüğünde
görüşürüz!"
Ron sırıttı ve göz kırptı.
Harry telaşla üçüncü kata çıkarken, Çapulcu Haritası'nı
da cebinden çıkardı. Tek gözlü cadının yanına
çömelerek haritayı düzeltti. Tek bir küçük nokta, ona
doğru hareket ediyordu. Harry gözlerini kısıp baktı.
Yanındaki küçücük yazıda "Neville Longbottom" diyordu.
Harry hemen asasını çıkardı,
"Dissendium!" diye
mırıldandı ve torbasını heykelin içine tıktı. Ama daha
kendisi tırmanamadan Neville köşeyi döndü.
"Harry! Senin de Hogsmeade'e gitmediğini unutmuşum!"
"Selam Neville" dedi Harry, hızla heykelden uzaklaşıp
haritayı yeniden cebine tıkarak. "Ne yapıyorsun?"
"Hiç" diye omzunu silkti Neville. "Patlamalı Pişti
oynamak ister misin?"
"Şey -şimdi değil- ben Lupin'in vampir ödevini yapmak
için kütüphaneye gidiyordum."
Neville sevinçle,
"Ben de gelirim!" dedi. "O ödevi ben de
yapmadım!"
"Şey -dur bakayım- evet, unutmuşum. Ben dün gece
bitirmiştim!"
"Süper, bana yardım edersin!" dedi Neville, toparlak
yüzünde hevesli bir ifadeyle. "Sarımsakla ilgili o
meseleyi hiç anlamıyorum - yemeleri mi gerekiyor,
yoksa -"Neville, Harry'nin omzundan geriye bakarak, bir anda
soluğunu tuttu.
Snape'ti. Neville hemencecik Harry'nin arkasına geçti.
Durarak bir birine, bir ötekine bakan Snape,
"Ya siz
ikiniz burada ne yapıyorsunuz?" diye sordu. "Buluşmak
için tuhaf bir yer -"
Snape'in kara gözlerinin her iki yandaki kapı aralığına
ve sonra da tek gözlü cadıya kaydığını gören Harry,
fena halde huzursuz oldu.
"Burada - buluşmadık" dedi. "Sadece - karşılaştık."
"Yok canım?" dedi Snape. "En beklenmedik yerlerde
ortaya çıkmak gibi bir huyun var, Potter ve buralara
nedensiz gittiğine de pek rastlamadım... Ben şimdi
ikinize, ait olduğunuz yere, yani Gryffindor Kulesi'ne
gitmenizi öneriyorum."
Harry ve Neville tek kelime etmeden yola koyuldular.
Köşeyi dönerlerken Harry arkasına baktı. Snape elini
tek gözlü cadının başının üstünde gezdirip onu
yakından inceliyordu.
Şişman Hanım'ın yanına gelince, Neville'e önce parolayı
söyleyip sonra da vampir ödevini kütüphanede
unuttuğunu ekleyerek onu atlatmayı başardı. Geri
döndü. Güvenlik ifritlerinin görüş sahasından çıkınca da
haritayı yine çıkarıp yakından bakmaya başladı.
Üçünü kat koridoru boşalmış gibi görünüyordu. Harry
haritayı dikkatle taradı ve üzerinde "Severus Snape"
yazan minik noktanın artık odasına dönmüş olduğunu
görerek rahat bir nefes aldı.Tabana kuvvet tek gözlü cadıya gitti, kamburunu açtı,
kendini içeri attı ve taş oluğun dibinde çantasına
kavuşmak üzere aşağı kaydı. Çapulcu Haritası'nı silip
yeniden boş hale getirdi, sonra da bir koşu kopardı.
Görünmezlik pelerininin altına tamamen saklanan Harry,
Balyumruk'tan çıkıp güneşli sokağa adım attı ve Ron'un
sırtına dokundu.
"Benim" diye mırıldandı.
"Niye geciktin?" diye fısıldadı Ron.
"Snape oralarda dolanıyordu..."
High Street'ten yukarı doğru yola koyuldular.
Ron ağzının kenarından,
"Neredesin?" diye sordu. "Hâlâ
orda mısın? Garip bir duygu bu..."
Postaneye gittiler; Harry rahatça etrafına bakabilsin
diye, Ron Mısır'daki Bill'e bir baykuş göndermenin
fiyatını ögreniyormuş gibi yaptı. Baykuşlar oturmuş ona
bakıp alçak sesle ötüyorlardı, hiç değilse üç yüz tane
vardı. Büyük gri baykuşlardan mini mini ozan
baykuşlarına ("Sadece Yerel Teslimat") kadar. Öyle
küçüklerdi ki, Harry'nin avucuna oturabilirlerdi.
Sonra Zonko'nun yerini ziyaret ettiler, ağzına kadar
öğrenci dolu olduğundan, Harry kimsenin ayağına basıp
paniğe yol açmamak için çok dikkat etmek zorunda
kaldı. Burada Fred ve George'un en çılgın hayallerini
bile gerçekleştirecek şakalar ve numaralar vardı. Harry,
Ron'a fısıltıyla talimat verdi ve pelerininin altından ona
biraz altın uzattı. Zonko'nun dükkânını, keseleri hatırı
sayılır ölçüde hafiflemiş olarak terk ettiler. Ama cepleriTezekbombaları, Hıçkırık Şekerleri, Kurbağa Yumurtası
Sabunu ve adam başı birer Burun Isıran Çay Fincanı'yla
şişmişti.
Berrak ve meltemli bir gündü, ikisi de içeride kalmak
istemiyordu. Üç Süpürge'nin önünden geçerek,
İngiltere'nin en perili evi olan Bağıran Baraka'yı ziyaret
etmek için yokuşu tırmandılar. Bağıran Baraka, köyün
geri kalanının biraz daha yukarısındaydı. Üzerlerine
tahta çakılmış pencereleri ve bitkilerle sarılı rutubetli
bahçesiyle gün ışığında bile biraz tekinsiz görünüyordu.
Çite dayanıp binaya bakarlarken, Ron,
"Hogwarts
hayaletleri bile buradan kaçınır" dedi. "Neredeyse
Kafasız Nick'e sordum... Burada çok hoyrat yaratıkların
yaşadığını söylüyor. Kimse içeri giremiyor. Fred ve
George denedi elbette, ama bütün girişler kapatılmış..."
Yokuşa tırmandıktan sonra Harry sıcak bastı diye tam
birkaç dakikalığına pelerini çıkarmayı düşünüyordu ki,
yakında bir yerden sesler duydu. Birileri, tepenin öbür
yanından eve doğru tırmanıyordu. Biraz sonra, hemen
ardında Crabbe ve Goyle'la Malfoy göründü. Konuşan
oydu.
"... her an babamdan bir baykuş gelebilir. Onlara
kolumun durumunu anlatmak için duruşmaya gitmesi
gerekti... nasıl üç ay kullanamadığımı falan..."
Crabbe ve Goyle kıs kıs güldü.
"O koca, kıllı moronun kendini savunmasını duymak
isterdim, gerçekten... 'Hiç zararlı değil, doğru
söylüyorum'... O hipogrife ölmüş gözüyle bakabilirsiniz."Mâlfoy birden Ron'u gördü. Solgun yüzü hain bir sırıtışla
aydınlandı.
"Ne yapıyorsun, Weasley?"
Mâlfoy, Ron'un arkasındaki yıkık dökük eve baktı.
"Herhalde burada oturmak çok hoşuna giderdi, değil mi,
Weasley? Kendi yatak odan olsun diye hayal mi
kuruyordun? Duydum ki bütün ailen tek bir odada
yatıyormuş - doğru mu?"
Harry, Malfoy'un üzerine atlamasın diye Ron'un
cüppesinin arkasına yapıştı.
Kulağına,
"Onu bana bırak" diye fısıldadı.
Kaçırılmayacak kadar iyi bir fırsattı. Harry sessizce
Malfoy, Crabbe ve Goyle'un arkasına süzüldü, eğilip
yoldan bir avuç dolusu çamur aldı.
Malfoy, Ron'a,
"Biz de tam dostun Hagrid'den söz
ediyorduk,
" dedi. "Tehlikeli Hayvanların İtlafı Komitesi'ne
neler söylediğini hayal etmeye çalışıyorduk. Sence ağlar
mı o hipogrifin boynunu -"
ŞAP!
Çamur ona çarpınca Malfoy'un başı öne doğru savruldu.
Gümüşi-sarı saçları bir anda vıcık vıcık olmuştu.
"Neler -?"
Ron öyle bir gülmeye başladı ki, düşmemek için çite
tutunmak zorunda kaldı. Malfoy, Crabbe ve Goyle aptal
aptal oldukları yerde dönüp deli gibi etraflarına baktılar.
Malfoy saçını temizlemeye çalışıyordu.
"O da neydi? Kim yaptı?"Ron, hava durumu hakkında fikir beyan eden birinin
havasıyla,
"Burası da çok perili, değil mi?" dedi.
Crabbe ve Goyle korkmuş görünüyordu. Gelişmiş
adaleleri hayaletlere karşı fayda etmiyordu. Malfoy
çılgınca bomboş araziye bakınıyordu.
Harry yol boyunca sinsice ilerledi, orada balçık gibi bir
su birikintisinde pis kokulu, yeşil bir çamur vardı.
ŞAPIRT!
Bu sefer Crabbe ve Goyle da nasibini aldı. Goyle olduğu
yerde öfkeyle zıplayarak çamuru küçük, cansız
gözlerinden çıkarmaya çalıştı.
Malfoy yüzünü silip, Harry'nin olduğu yerin yarım metre
kadar soluna bakarak,
"Oradan geldi!" dedi.
Crabbe uzun kollarını zombi gibi öne uzatmış,
körlemesine ileri yürüdü. Harry onun arkasına geçti, bir
sopa alıp Crabbe'nin sırtına fırlattı. O kimin attığını
görmek için havada bir tür bale dönüşü yaparken de
sessiz bir kahkahayla iki büklüm oldu. Crabbe, orada
gördüğü tek kişi olan Ron'a doğru hamle etti. Ama Harry
bacağını uzattı. Crabbe sendeledi ve kocaman,
düztaban ayağı Harry'nin pelerininin eteğine takıldı.
Harry, pelerininin şiddetle çekildiğini hissetti ve pelerin
yüzünden kaydı.
Malfoy bir an ona bakakaldı.
"AAYYY!" diye feryat etti, eliyle Harry'nin başını
göstererek. Sonra geri döndü, tepeden aşağı son sürat
koştu, Crabbe ve Goyle da onu izledi.Harry, pelerini tekrar başının üstüne çekti, ama olan
olmuştu.
"Harry!" dedi Ron, öne doğru sendeleyerek yürüyüp
Harry’nin gözden kaybolduğu noktaya çaresizce
bakarak. "Kaçsan iyi olur! Malfoy birilerine söylerse - en
iyisi sen şatoya dön, hemen -"
"Sonra görüşürüz" dedi Harry ve başka tek kelime
etmeden Hogsmeade'e giden yoldan aşağı koştu.
Malfoy gördüğüne inanacak mıydı? Malfoy'a inanan
çıkar mıydı? Hiç kimse görünmezlik pelerinini bilmiyordu
-Dumbledore dışında hiç kimse. Harry'nin midesi altüst
oldu- Malfoy bir şey söylerse Dumbledore neler olup
bittiğini anlardı -
Gerisingeri Balyumruk'a, mahzen merdivenlerinden
aşağı, taş döşemeden ileri, kapaktan dışarı - Harry,
pelerini çıkardı, kolunun altına sıkıştırdı ve geçit
boyunca koşmaya başladı... Malfoy ondan önce geri
dönerdi... Bir öğretmen bulması ne kadar vakit alırdı?
Soluk soluğa, böğründe keskin bir sancıyla, taş oluğa
gelene kadar yavaşlamadı. Pelerini burada bırakmak
zorundaydı, eğer Malfoy bir öğretmene ispiyonladıysa,
pelerin onu fena halde ele verirdi. Bir köşede, gölgelerin
içine sakladı onu, sonra mümkün olduğu kadar çabuk
bir şekilde tırmanmaya koyuldu. Terli elleri oluğun iki
yanında kayıyordu. Cadının kamburunun iç tarafına
ulaştı, asasıyla dokundu, başını dışarı uzattı ve kendini
dışarı çekti. Kambur kapandı ve tam Harry heykelin
arkasından zıplamıştı ki, hızla yaklaşan ayak sesleri
duydu.Gelen Snape'ti. Kara cüppesi dalgalanarak Harry’ye
süratle yaklaştı, önünde durdu.
"Demek böyle" dedi.
Snape'te bastırılmış bir zafer havası seziliyordu. Terli
yüzü ve çamurlu ellerinin farkında olan Harry masum bir
ifade takınmaya çalıştı. Ellerini hemen cebine sokup
gizledi.
"Benimle gel, Potter" dedi Snape.
Harry onun ardına düşüp merdivenlerden indi, bir
yandan da Snape'e fark ettirmeden ellerini cüppesinin iç
tarafına silip temizlemeye çalışıyordu. Merdivenlerden
zindana indiler, oradan da Snape'in odasına gittiler.
Harry buraya daha önce bir kez gelmişti, o zaman da
başı çok ciddi şekilde beladaydı. Snape o seferden beri
kavanozlara korkunç ve yapışkan birkaç şey daha
eklemişti. Hepsi masasının arkasındaki raflarda durmuş,
alevlerin ışığında parıldıyor ve tehdit edici atmosfere
katkıda bulunuyordu.
"Otur" dedi Snape.
Harry oturdu. Ama Snape ayakta kaldı.
"Mr. Malfoy bana gelip çok garip bir hikâye anlattı,
Potter" dedi Snape.
Harry bir şey söylemedi.
"Diyor ki, Bağıran Baraka'nın orada Weasley'ye
rastlamış - yalnız görünüyormuş."
Harry yine konuşmadı."Mr. Malfoy diyor ki, o durmuş Weasley'le konuşurken,
büyük miktarda çamur başının arka tarafına gelmiş.
Sence bu nasıl olmuş olabilir?"
Harry makul ölçüde şaşırmış görünmeye çalıştı.
"Bilmiyorum, Profesör."
Snape'in gözleri deşermişçesine Harry'ninkilere
dikilmişti. Bunun bir hipogrife gözlerini kaçırmadan
bakmaktan farkı yoktu. Harry göz kırpmamaya çalıştı.
"Sonra Mr. Malfoy olağanüstü bir görüntüye tanık olmuş.
Ne olduğunu tahmin edebiliyor musun, Potter?"
"Hayır" dedi Harry, şimdi masum ve meraklı görünmeye
çalışarak.
"Başınmış, Potter. Havada duruyormuş."
Uzun bir sessizlik oldu.
"Belki de Madam Pomfrey'ye gitmesi gerekir" dedi
Harry. "Eğer böyle şeyler görüyorsa -"
Snape yumuşak bir sesle,
"Başın Hogsmeade'de ne
yapıyor olabilir, Potter?" dedi. "Başının Hogsmeade'e
gitmesine izin yok. Vücudunun herhangi bir bölümünün
Hogsmeade'e gitmesine izin yok."
"Onu biliyorum" dedi Harry, yüzünü suçluluk ve
korkudan arındırmaya çalışarak. "Anlaşılan Malfoy
halüsin-"
"Malfoy halüsinasyon görmüyor" diye hırladı Snape.
Ellerini Harry'nin koltuğunun iki koluna koyarak eğildi.
Şimdi burun burunaydılar. "Başın Hogsmeade'deyse,
geri kalanın da oradadır.""Gryffindor Kulesi'ndeydim" dedi Harry. "Siz dediniz ya -"
"Bunu doğrulayacak biri var mı?"
Harry bir şey söylemedi. Snape'in ince dudaklı ağzı
korkunç bir tebessümle kıvrıldı.
Yeniden doğrularak,
"Demek öyle" dedi. "Sihir
Bakanı'ndan başlayarak herkes meşhur Harry Potter'ı
Sirius Black'ten korumaya çalışıyor. Ama meşhur Harry
Potter kendi yasalarını kendi koyuyor. Varsın sıradan
insanlar onun güvenliği için endişelensin! Meşhur Harry
Potter istediği yere gider, sonuçlarına da aldırmaz."
Harry suskun kaldı. Snape onu tahrik ederek gerçeği
söyletmeye çalışıyordu. Bunu yapmayacaktı. Snape'in
elinde kanıt yoktu - henüz.
Snape birden, gözleri parlayarak,
"Babana ne kadar çok
benziyorsun, Potter" dedi. "O da fevkalade kendini
beğenmişti. Quidditch'e biraz yeteneği olması,
hepimizden bir gömlek üstün olduğunu düşünmesine yol
açmıştı. Dostları ve hayranlarıyla caka satıp dururdu...
aranızdaki benzerlik inanılmaz."
Harry, kendine engel olamadan,
"Babam caka
satmazdı" dedi. "Ben de satmıyorum."
Snape, yüzünde melun bir ifadeyle, yakaladığı zayıf
noktanın üstüne giderek,
"Baban da kurallara pek
aldırmazdı" dedi. "Kurallar sıradan faniler içindir,
Quidditch Kupası kazananlar için değil. Burnu öyle
büyüktü ki -"
"KES SESİNİ!"Harry birden ayağa fırladı. Privet Drive'daki son
gecesinden beri hissetmediği çılgınca bir hiddet, her
yanını kaplamıştı. Snape'in yüzünün kaskatı
kesilmesine, kara gözlerinin tehlikeli bir şekilde
parlamasına aldırmıyordu.
"Bana ne dedin, Potter?"
Harry,
"Babamı rahat bırakıp sesinizi kesmenizi
söyledim!" diye haykırdı. "Gerçeği biliyorum, tamam mı?
Sizin hayatınızı kurtardı! Dumbledore bana söyledi!
Babam olmasa şu anda burda bile olmayabilirdiniz!"
Snape'in sarımsı teni, ekşi süt rengine dönüşmüştü.
"Peki ya müdür sana babanın hayatımı hangi koşullar
altında kurtardığını da söyledi mi?" diye fısıldadı. "Yoksa
bu ayrıntıların, kıymetli Potter'ın nazik kulakları için pek
nahoş olacağını mı düşündü?"
Harry dudağını ısırdı. Ne olduğunu bilmiyordu, bunu
belli etmek de istemiyordu - ama Snape gerçeği tahmin
etmişti.
Yüzünde korkunç, çarpık bir gülümsemeyle,
"Baban
hakkında yanlış bir fikir edinmenden nefret ederdim,
Potter" dedi. "Şanlı bir kahramanlık hikâyesi mi hayal
ediyordun? Öyleyse ben hemen bunu düzelteyim -
azizden farksız baban ve arkadaşları bana çok eğlenceli
bir şaka yaptılar. Eğer baban son anda tırsmamış
olsaydı, bu şaka benim canıma mal olabilirdi. Yaptığının
cesurca bir yanı yok. Benimkini olduğu kadar kendi
canını da kurtarıyordu. Şakaları başarıya ulaşsaydı,
Hogwarts'tan atılırdı."Snape'in çarpık, sarımsı dişleri ortaya çıkmıştı,
"Ceplerini boşalt, Potter" dedi tükürürcesine.
Harry kıpırdamadı. Kulakları zonkluyordu.
"Ceplerini boşalt, yoksa dosdoğru müdüre gidiyoruz.
Boşalt onları, Potter!"
Korkudan buz kesmiş olan Harry, yavaşça Zonko'nun
şakaları torbasıyla Çapulcu Haritası'nı cebinden çıkardı.
Snape, Zonko'nun torbasını aldı.
"Ron verdi onları bana” dedi Harry. Bir yandan da o
Snape'e rastlamadan önce Ron'u uyarma fırsatı bulmak
için dua ediyordu. "O - geçen sefer onları
Hogsmeade'den getirdi."
"Sahi mi? Ve o günden beri yanında taşıyorsun, ha? Ne
kadar dokunaklı... peki, ya bu ne?"
Snape haritayı eline almıştı. Harry kayıtsız bir ifade
takınmak için var gücüyle çabaladı.
"Yedek parşömen kâğıdı" diye omzunu silkti.
Snape, gözleri Harry'de, haritayı evirip çevirdi.
"Bu kadar eski bir parşömen kâğıdına ihtiyacın olamaz,
değil mi?" dedi. "Niye - atmıyorum ki bunu?"
Eli ateşe doğru hareketlendi.
"Hayır!" dedi Harry hemen.
"Demek öyle!" dedi Snape, uzun burnunun kanatları
titredi. "Bu da Mr. Weasley'den gelmiş bir başka değerli
hediye mi yoksa? Ya da - başka bir şey? Bir mektup,
belki, görünmez mürekkeple yazılmış bir mektup? Ya da- Ruh Emiciler'in yanından geçmeden Hogsmeade'e
gitmek için talimat?"
Harry gözlerini kırptı. Snape'in gözleri ışıldadı.
"Bakalım, bakalım..." diye mırıldandı, asasını çıkarıp
haritayı masasının üstüne düzelterek yaydı. "Sırrını
açığa vur!" dedi, asasıyla parşömene dokunarak.
Hiçbir şey olmadı. Harry, ellerinin titremesini önlemek
için yumruklarını sıktı.
"Göster kendini!" dedi Snape. haritaya sertçe vurarak.
Harita bomboş duruyordu. Harry derin derin soluk alıp
sakin kalmaya çalışıyordu.
"Profesör Severus Snape, bu okulun hocası, sana
sakladığın bilgiyi vermeni emrediyor!" dedi Snape,
asasıyla haritaya vurarak.
Sanki görünmez bir el üzerinde yazıyormuş gibi,
haritanın pürüzsüz yüzeyinde kelimeler belirdi.
"Mr. Aylak, Profesör Snape'e selamlarını sunar ve
anormal derecede büyük burnunu başkalarının işine
sokmamasını rica eder."
Snape dondu kaldı. Harry nutku tutulmuş halde mesaja
bakıyordu. Ama harita bununla kalmadı. İlkinin altında
başka yazılar da beliriyordu.
"Mr. Çatalak, Mr. Aylak'a katılmakla kalmayıp, Profesör
Snape'in çirkin bir rezil olduğunu eklemek ister."
Durum o kadar ciddi olmasa, çok komik olurdu aslında.
Üstelik dahası da vardı..."Mr. Patiayak böyle bir budalanın profesör olabilmesine
nasıl hayret ettiğini belirtmek ister."
Harry dehşet içinde gözlerini yumdu. Onları yeniden
açtığında, harita son sözünü söylemişti.
"Mr. Kılkuyruk, Profesör Snape'e iyi günler diler ve
saçını yıkamasını salık verir, pis herif."
Harry darbenin inmesini bekledi.
"Demek öyle..." dedi Snape yumuşak bir sesle.
"Göreceğiz bakalım..."
Hızlı hızlı şöminesine doğru gitti, şöminenin üstündeki
bir kavanozdan bir avuç parıldayan toz alıp alevlere
savurdu.
Snape ateşe doğru,
"Lupin!" diye seslendi. "Seninle
konuşmak istiyorum!"
Neye uğradığını şaşıran Harry ateşe bakakaldı. İçinde
yüksek hızla dönen büyük bir şekil peydahlanmıştı.
Birkaç saniye sonra, eski püskü giysilerindeki külleri
süpürerek, Profesör Lupin şömineden dışarı çıkıyordu.
"Beni mi çağırdın, Severus?" dedi nezaketle.
Dönüp masasına giderken yüzü öfkeyle kasılmış olan
Snape,
"Elbette çağırdım" dedi. "Az önce Potter'dan
ceplerini boşaltmasını istedim. Cebinde şu vardı."
Snape, üzerinde Mösyöler Aylak, Kılkuyruk, Patiayak ve
Çatalak kelimeleri hâlâ parıldayan parşömeni
parmağıyla gösterdi. Lupin'in yüzünde tuhaf, anlaşılmaz
bir ifade belirdi.
"Ee?" dedi Snape.Lupin haritaya bakmayı sürdürdü. Harry’ye büyük bir
hızla düşünüyormuş gibi geldi.
"Ee?" dedi Snape bir kez daha. "Belli ki bu parşömen
Kara Büyü dolu. Bu senin uzmanlık alanın sayılıyor,
Lupin. Sence Potter böyle bir şeyi nereden almıştır?"
Lupin başını kaldırdı ve müdahale etmemesi için onu
uyarırcasına Harry'ye belli belirsiz bir bakış attı.
Nezaketle,
"Kara Büyü mü dolu?" diye tekrarladı.
"Sahiden böyle mi düşünüyorsun, Severus? Bana sanki
onu okumaya çalışan herkese hakaret eden zararsız bir
parşömen parçasıymış gibi görünüyor. Çocukça ama
kesinlikle tehlikeli değil, ha? Sanırım Harry onu bir şaka
dükkânından aldı."
"Öyle mi dersin?" dedi Snape. Çenesi öfkeden
kasılmıştı. "Bir şaka dükkânında böyle bir şey bulunur
mu dersin? Doğrudan imalatçısından almış olması daha
akla yakın değil mi sence?"
Harry, Snape'in neden söz ettiğini anlamıyordu.
Görünüşe bakılırsa, Lupin de anlamıyordu.
"Yani, Mr. Kılkuyruk'tan ya da bu insanların herhangi
birinden mi?" dedi. "Harry, bu adamların herhangi birini
tanıyor musun?"
"Hayır" dedi Harry hemen.
"Görüyorsun ya, Severus" dedi Lupin, yine Snape'e
dönerek "Bana bir Zonko ürünü gibi görünüyor."
Tam o anda, Ron odaya daldı. Neredeyse soluk alamaz
haldeydi. Snape'in masasının az önünde durdu ve eli
cüppesinin göğsünde, konuşmaya çalıştı."Harry'ye - o - şeyi - ben - verdim" dedi boğulurcasına.
"Çok - çok - önce - Zonko'dan - almıştım."
"Eh!" dedi Lupin, ellerini birbirine çarpıp, neşeyle
çevresine bakarak. "Böylece mesele açıklığa kavuştu!
Severus, bunu geri alayım, değil mi?" Haritayı katladı,
cüppesinin içine soktu. "Harry, Ron, benimle gelin,
vampir ödevi hakkında sizinle konuşmam gerek.
Müsadenle, Severus!"
Odadan çıkarlarken, Harry, Snape'e bakmaya cesaret
edemedi. O, Ron ve Lupin, konuşmaksızın ta Giriş
Salonu'na kadar yürüdüler. Sonra Harry, Lupin'e döndü.
"Profesör, ben -"
Lupin,
"Açıklama duymak istemiyorum" diye kesti lafını.
Boş Giriş Salonu'na baktı ve sesini alçalttı. "Bu haritanın
yıllar önce Mr. Filch tarafından gasp edildiğini biliyorum.
Evet, bir harita olduğunu biliyorum" dedi, Harry ve Ron
şaşkın şaşkın bakınca. "Sizin elinize nasıl düştüğünü
bilmiyorum. Ama onu teslim etmeyişinize hayret
ediyorum. Özellikle bir öğrencinin şatoda birtakım
bilgiler bırakmasından sonra neler olduğunu düşünecek
olursanız. Ve bunu sana geri veremem, Harry."
Harry bunu bekliyordu ve bazı açıklamalar duymaya
öylesine hevesliydi ki, itiraz etmedi.
"Snape neden bunu imalatçılarından aldığımı sandı?"
"Çünkü..." Lupin durakladı,
"çünkü bu haritayı yapanlar
seni kandırıp okul dışına çıkarmayı isterdi. Bunu son
derece eğlenceli bulurlardı."
Etkilenen Harry,
"Onları tanıyor musunuz?" diye sordu."Karşılaşmıştık" dedi Lupin kısaca. Harry'ye eskiden
olduğundan çok daha büyük bir ciddiyetle bakıyordu.
"Benden bir daha paçanı kurtarmamı bekleme, Harry.
Sirius Black'i ciddiye almanı sağlayamadım. Ama Ruh
Emiciler yanına yaklaştığında duyduklarının senin
üzerinde daha büyük bir etkisi olmasını beklerdim.
Annenle baban sen hayatta kalasın diye canlarını
verdiler, Harry. Onlara borcunu böyle mi ödüyorsun - bir
torba dolusu sihirli şaka uğruna fedakârlıklarını hiçe
sayarak mı?"
Uzaklaştı. Harry şimdi kendini Snape'in odasında
olduğundan çok daha berbat hissediyordu. Ron'la ikisi
yavaş yavaş mermer merdivenleri tırmandı. Harry tek
gözlü cadının yanından geçerken görünmezlik pelerinini
hatırladı - hâlâ orada, aşağıda duruyordu, ama Harry'nin
gidip onu alacak cesareti yoktu.
Ron birden,
"Benim kabahatim" dedi. "Seni gitmeye ben
ikna ettim. Lupin haklı, aptalca bir şeydi,
yapmamalıydık."
Ron sustu; güvenlik ifritlerinin devriye gezdiği koridora
gelmişlerdi ve Hermione onlara doğru yürüyordu. Harry
onun yüzüne bakar bakmaz, Hermione'nin olanları
duyduğunu anladı. Yüreği ağzına geldi - Profesör
McGonagall'a söylemiş miydi acaba?
Hermione önlerinde durunca, Ron zalim bir sesle,
"Söylemiştim size demek için mi geldin?" dedi. "Yoksa
az önce bizi ihbar mı ettin?"
"Hayır" dedi Hermione. Elinde bir mektup tutuyordu,
dudakları titriyordu. “Sadece, bilmeniz gerektiğinid
ü
ş
ü
n
d
ü
m... H
a
g
rid
d
a
v
a
yı k
a
y
b
e
t
ti. Ş
a
h
g
a
g
a
öld
ü
r
üle
c
e
k."ON BEŞİNCİ BÖLÜM: QUIDDITCH
FİNALİ
"Bana - bana bunu gönderdi” dedi Hermione, mektubu
uzatarak.
Harry mektubu aldı. Parşömen nemliydi, iri iri gözyaşları
mürekkebi öyle kötü dağıtmıştı ki, bazı yerleri okumak
iyice zorlaşmıştı.
Sevgili Hermione,
Kaybettik. Onu Hogwarts'a geri getirmeme
izin verdiler, infaz tarihi henüz belli değil.
Gaga, Londra'yı çok sevdi. Bize yardımını
unutmayacağım.
Hagrid.
"Bunu yapamazlar" dedi Harry. "Yapamazlar. Şahgaga
tehlikeli değil."
"Malfoy'un babası Komite'yi korkutarak yaptırdı bunu"
dedi Hermione, gözlerini silerek. "O nasıl biri,
biliyorsunuz. Ötekilerin de hepsi titrek yaşlı ahmaklar,
korktular. Gerçi bir temyiz olacak, hep olur. Ama ben
umut görmüyorum... hiçbir şey değişmiş olmayacak."
"Hayır, olacak" dedi Ron hiddetle. "Bu defa bunca işi tek
başına yapman gerekmeyecek, Hermione. Ben yardım
edeceğim."'Ah, Ron!"
Hermione kollarını Ron'un boynuna doladı ve kendini
tamamen koyverdi. Dehşete düşen Ron, onun başını
beceriksizce okşamaya koyuldu. Sonunda, Hermione
onu bırakıp geri çekildi.
"Ron, Scabbers için çok çok üzgünüm" dedi ağlayarak.
"Ee - şeyy - yaşlıydı zaten" dedi Ron. Hermione'nin onu
bırakmış olmasından çok rahatlamış görünüyordu.
"Ayrıca pek bir işe de yaramıyordu. Kim bilir, belki
annemle babam şimdi bana bir baykuş alır."
Black'in binaya ikinci kez girişinden sonra öğrencilere
dayatılan güvenlik önlemleri, Harry, Ron ve
Hermione'nin akşamları gidip Hagrid'i ziyaret etmelerini
imkânsız hale getirmişti. Onunla konuşmak için tek
fırsatları, Sihirli Yaratıkların Bakımı dersleriydi.
Hagrid, kararın yarattığı şokla uyuşmuş gibi
görünüyordu.
"Hep benim suçum. Dilim tutuldu. Hepsi siyah cüppeleri
içinde orada oturuyorlardı, bense habire notlarımı
düşürüyordum, o benim için baktığın tarihler var ya,
Hermione, onları unutuyordum. Sonra Lucius Malfoy
ayağa kalkıp söyleyeceklerini söyledi, Komite de o
onlara ne dediyse aynen yaptı..."
"Daha temyiz var!" dedi Ron hiddetle. "Henüz pes etme,
biz üstünde çalışıyoruz!"
Sınıftaki diğer öğrencilerle birlikte şatoya dönüyorlardı.
Az ötede Malfoy’u görebiliyorlardı, Crabbe ve Goyle'layürüyor, ikide bir dönüp arkasına bakıyor ve alaylı alaylı
gülüyordu.
"Yararı yok, Ron" dedi Hagrid üzgün üzgün. Şatonun
merdivenlerine varmışlardı. "O Komite Malfoy'un
avucunun içinde. Ben sadece Gaga'nın kalan vaktinin
ömrünün en güzel günleri olmasını sağlayayım diyorum.
Bunu ona borçluyum..."
Hagrid arkasını dönüp kulübesine doğru yürümeye
başladı. Yüzü mendiline gömülüydü.
"Şuna bakın, nasıl da zırlıyor!"
Malfoy, Crabbe ve Goyle şato kapılarının hemen içinde
durmuş, dinliyorlardı.
"Hayatınızda böyle zavallı bir şey gördünüz mü?" dedi
Malfoy. "Bir de öğretmenimiz olacak!"
Hem Harry hem de Ron öfkeyle Malfoy'a doğru hamle
etti, ama Hermione onlardan çabuk davranmıştı - ŞLAP!
Bütün gücüyle Malfoy'un suratına bir tokat atmıştı.
Malfoy sendeledi. Harry, Ron, Crabbe ve Goyle afallayıp
kalmışlardı. Hermione yine elini kaldırdı.
"Bir daha sakın Hagrid'e zavallı deme, seni iğrenç - seni
kötü kalpli -"
"Hermione!" dedi Ron cılız bir sesle. Hermione bir tokat
daha atmaya yeltenirken elini yakalamaya çalıştı.
"Bırak, Ron!"
Hermione asasını çıkardı. Malfoy geriledi. Crabbe ve
Goyle tamamen şaşkın halde, ona bakarak komut
beklediler.Malfoy,
"Yürüyün" diye mırıldandı ve üçü zindana giden
geçitte kayboldu.
"Hermione!" dedi Ron yine. Hem afallamış, hem de
etkilenmiş bir hali vardı.
"Harry, Quidditch finalinde onları yenseniz iyi olur!" dedi
Hermione tiz bir sesle. "Yenin, çünkü Slytherin'in
kazandığını görmeye dayanamam!"
"Muska dersi başlıyor" dedi Ron. Hâlâ Hermione'ye
faltaşı gibi açılmış gözlerle bakıyordu. "Gitsek iyi
olacak."
Aceleyle mermer merdivenlerden çıkıp Profesör
Flitwick'in sınıfının yolunu tuttular.
Harry sınıfın kapısını açtığında,
"Geç kaldınız,
çocuklar!" dedi Profesör Flitwick paylarcasına. "Haydi,
girin, asalarınızı çıkarın, bugün Neşelendirme
Büyüleri'ni deniyoruz. Çiftlere ayrıldık bile -"
Harry ve Ron hemen arka taraftaki bir sıraya gittiler ve
çantalarını açtılar. Ron dönüp arkasına baktı.
"Hermione nerede?"
Harry de etrafına bakındı. Hermione sınıftan içeri
girmemişti, oysa Harry kapıyı açtığında hemen yanı
başındaydı.
"Garip,
" dedi Harry, Ron'a bakarak. "Belki - belki
tuvalete falan gitmiştir, ha?"
Ama Hermione bütün ders boyunca ortaya çıkmadı.
"Bir Neşelendirme Büyüsü onun da işine yarayabilirdi"
dedi Ron. Öğle yemeği için sınıftan çıkmışlardı, hepsininağzı kulaklarındaydı - Neşelendirme Büyüleri onlarda
büyük bir hoşnutluk duygusu yaratmıştı.
Hermione öğle yemeğinde de yoktu. Elmalı pastalarını
bitirdiklerinde Neşelendirme Büyüleri'nin etkisi geçmeye
yüz tutmuş, Harry ve Ron yavaş yavaş endişelenmeye
başlamışlardı.
"Malfoy ona bir şey yapmış olmasın sakın?" dedi Ron
kaygıyla, Gryffindor Kulesi'nin merdivenlerini
çıkarlarken.
Güvenlik ifritlerinin yanından geçtiler, Şişman Hanım'a
parolayı söylediler ("Boşboğaz") ve portre deliğinden
geçip Ortak Salon'a girdiler.
Hermione masada oturmuş, mışıl mışıl uyuyordu. Başını
önünde açık duran Aritmansi kitabına yaslamıştı. Gidip
iki yanına oturdular. Harry onu dürterek uyandırdı.
"N-ne?" dedi Hermione. Sarsılarak uyanıp telaşla
etrafına bakınmaya başladı. "Vakit geldi mi? Ha-hangi
ders var şimdi?"
"Kehanet, ama daha yirmi dakika var" dedi Harry.
"Hermione, niye Muska'ya gelmedin?"
"Ne? Yo, olamaz!" diye ciyakladı Hermione. "Muska'ya
girmeyi unuttum!"
"Ama nasıl unutursun?" dedi Harry. "Sınıfın kapısına
gelene kadar bizimle birlikteydin!"
"İnanamıyorum!" diye sızlandı Hermione. "Profesör
Flitwick kızdı mı? Aman, hep Malfoy'un yüzünden. Aklım
ondaydı, ipin ucunu kaçırdım!""Biliyor musun, Hermione?" dedi Ron, Hermione'nin
yastık niyetine kullandığı kocaman Aritmansi kitabına
bakarak. "Bence sen elden gidiyorsun. Çok fazla şey
yapmaya çalışıyorsun."
"Hayır, hiç de değil!" dedi Hermione, saçını gözlerinin
önünden çekip çaresizce çantasını arayarak. "Bir
yanlışlık yaptım, hepsi bu! Hemen gidip Profesör
Flitwick'i görsem ve özür dilesem iyi olur... Kehanet'te
görüşürüz!"
Hermione onlara yirmi dakika sonra, Profesör
Trelawney'nin sınıfına çıkan merdivenin başında katıldı.
Son derece hırpalanmış görünüyordu.
"Neşelendirme Büyüleri'ni kaçırdığıma inanamıyorum!
Şimdi kesin sınavda çıkar. Profesör Flitwick öyle bir
imada bulundu!"
Beraberce merdivenleri çıkıp loş, boğucu kule odasına
girdiler. Bütün küçük masaların üzerinde içi inci beyazı
sisle dolu birer kristal küre parlıyordu. Harry, Ron ve
Hermione sallanan bir masaya beraberce oturdular.
"Kristal kürelere önümüzdeki sömestre kadar
başlamıyoruz sanıyordum" diye mırıldandı Ron,
Profesör Trelawney oralarda bir yerde mi diye etrafına
bakınarak.
"Hiç şikâyet etme, bu demektir ki el falını bitirdik" diye
mırıldandı Harry. "Elime her bakışında irkilmesinden
usanmıştım."
"İyi günler!" dedi tanıdık, puslu bir ses. Profesör
Trelawney her zamanki gibi gölgelerin arasındandramatik bir giriş yaptı. Parvati ve Lavender heyecanla
titredi, yüzleri kristal kürelerin ışığında pınl pırıldı.
"Kristal küreye planladığımdan önce başlamaya karar
verdim" dedi Profesör Trelawney, ateşe sırtı dönük
oturup etrafına bakarak. "Ama kader tanrıçaları bana
hazirandaki sınavınızın 'küre' hakkında olacağı bilgisini
iletti, ben de size yeteri kadar alıştırma yaptırmak için
sabırsızlanıyorum."
Hermione hıh diye güldü.
"Hadi canım... 'kader tanrıçaları ona bilgi vermiş'...
sınavı kim hazırlıyor? O! Aman ne kadar hayret verici bir
kehanet!" dedi. Sesini alçak tutma zahmetine bile
katlanmamıştı.
Profesör Trelawney'nin onu duyup duymadığı belli
olmuyordu, çünkü yüzü gölgelerin içindeydi. Ancak,
duymamış gibi devam etti.
"Kristale bakma son derece ince bir sanattır" dedi
hülyalı bir şekilde. "Kürenin sonsuz derinliklerine ilk
baktığınızda hiçbirinizden görmenizi beklemiyorum. İşe,
bilinçli zihni ve dış gözleri dinlendirme çalışmalarıyla
başlayacağız."
Ron kendine hâkim olamayarak kıs kıs gülmeye
başladı, sesi bastırmak için yumruğunu ağzına tıkması
gerekti - "böylece İç Göz'ü ve Süperbilinci
berraklaştıracağız. Belki, eğer şanslıysak, ders
bitmeden bazılarınız görebilir."
Başladılar. Kendi adına Harry, kendini salak gibi
hissediyordu. Oturmuş kristal küreye boş boş bakıyor,
sürekli "bu çok aptalca" gibisinden düşüncelerinüşüştüğü zihnini boş tutmaya çalışıyordu. Ron'un alçak
sesle kıkırdayıp durmasının, Hermione'nin ise ikide bir
cık-cıklamasının da duruma pek faydası olmuyordu.
Sessiz sessiz kristale bakmakla geçen on beş dakikanın
ardından,
"Bir şey gördünüz mü?" diye sordu onlara.
"Evet, bu masada bir yanık var" dedi Ron, parmağıyla
göstererek. "Biri mumunu dökmüş."
"Vakit kaybı bu" diye tısladı Hermione. "Faydalı bir
şeyler çalışıyor olabilirdim. Mesela Neşelendirme
Büyüsü'ndeki eksiklerimi kapatıyor olabilirdim."
Profesör Trelawney hışırdayarak yanlarından geçti.
"Küresindeki gölgeli işaretleri yorumlamada yardımımı
isteyeniniz var mı?" diye mırıldandı, bileziklerini
şakırdatarak.
"Benim yardıma ihtiyacım yok" diye fısıldadı Ron.
"Bunun ne demek olduğu gayet ortada. Bu gece fena
sis olacak."
Hem Harry hem de Hermione kahkahayı patlattı.
"Yapmayın ama!" dedi Profesör Trelawney. Bütün
kafalar onlara dönmüştü. Parvati ve Lavender
öfkelenmiş görünüyordu. "Durugörü titreşimlerini
dağıtıyorsunuz!" Masalarına yaklaşıp kristal kürelerine
baktı. Harry'nin içi burkuldu. Olacakları bildiğinden
emindi...
"Burada bir şey var!" diye fısıldadı Profesör Trelawney.
Yüzünü kristal küreye yaklaştırmıştı ve küre, kocaman
gözlük camlarından yansıyordu. "Hareket eden bir şey...
ama ne?"Harry, Ateşoku da dahil olmak üzere elindeki her şey
üzerine iddiaya girebilirdi ki, gördüğü her neyse, iyi bir
şey değildi. Ve tabii ki...
"Yavrum..." Profesör Trelawney gözlerini Harry'ye
çevirerek derin bir soluk aldı. "İşte burada, hem de her
zamankinden daha berrak... Yavrum, sana doğru
geliyor, giderek yaklaşıyor... Ec–"
"Öff, Tanrı aşkına!" dedi Hermione yüksek sesle. "Yine
mi o Ecel saçmalığı!"
Profesör Trelawney kocaman gözlerini Hermione'nin
suratına dikti. Parvati, Lavender'a fısır fısır bir şeyler
söyledi ve ikisi de Hermione'ye kızgın kızgın baktı.
Profesör Trelawney ayağa kalkıp Hermione'yi gözle
görülür bir öfkeyle süzmeye başladı.
"Kusura bakma, yavrum, ama ne yazık ki bu sınıfa ayak
bastığından beri sende soylu Kehanet sanatının
gerektirdiği şeylerin bulunmadığı çok belliydi. Hatta,
zihni bu kadar iflah olmaz bir şekilde dünyevi olan bir
başka öğrenciye rastladığımı sanmıyorum."
Kısa bir sessizlik oldu. Sonra -
"İyi!" dedi Hermione aniden. Ayağa kalkıp Geleceğin Sis
Perdesini Aralamak'ı, çantasına tıktı,
"iyi!" dedi tekrar,
çantasını omzunun üstünden atıp bu arada da
neredeyse Ron'u devirerek. "Bırakıyorum! Ayrılıyorum!"
Bütün sınıfın hayret dolu bakışları arasında, Hermione
gidip kapağı bir tekmede açtı ve merdivenlerden inip
gözden kayboldu.Sınıfın normale dönmesi birkaç dakika aldı. Profesör
Trelawney, Ecel konusunu tamamen unutmuş
görünüyordu. Birden Harry ve Ron'un masasına
arkasını dönüp derin derin nefes aldı ve tüllü şalına sıkı
sıkı sarındı.
"Ooooo!" dedi Lavender birden. Herkes yerinden
sıçradı. "Oooooo, Profesör Trelawney, şimdi hatırladım!
Onun gideceğini görmüştünüz, değil mi? 'Paskalya
sıralarında, içimizden biri bizi sonsuza dek terk edecek!'
Ta ne zaman söylemiştiniz, Profesör!"
Profesör Trelawney ona nemli gözlerle gülümsedi.
"Evet, yavrum, Miss Granger'ın bizi terk edeceğini
gerçekten de görmüştüm. Ama insan yine de İşaretler'i
yanlış değerlendirmiş olmayı umuyor... İç Göz bir yük
halini alabiliyor, anlıyorsunuz ya..."
Lavender ve Parvati derinden etkilenmiş görünüyordu.
Profesör Trelawney onların masasına oturabilsin diye
kenara kaydılar.
Ron yüzünde dehşet dolu bir ifadeyle,
"Hermione'nin
günü bayağı iyi geçiyor, ha?" diye mırıldandı Harry'ye.
"Evet..."
Harry kristal küreye baktı, ama büklüm büklüm beyaz
sisten başka bir şey görmedi. Acaba Profesör
Trelawney gerçekten de Ecel'i görmüş müydü yine? Ya
o görecek miydi? Olabilecek en kötü şey, Quidditch finali
yaklaşırken neredeyse ölümcül bir kaza daha
geçirmesiydi.Paskalya tatili pek de dinlendirici sayılmazdı. Üçüncü
sınıfların hiç bu kadar çok ödevleri olmamıştı. Neville
Longbottom sinirden neredeyse baygınlık geçirecekti,
üstelik bu konuda yalnız da değildi.
"Buna da tatil mi diyorlar!" diye kükredi Seamus
Finnigan bir gün Ortak Salon'da. "Daha sınavlara çok
var, ne yapmaya çalışıyorlar?"
Ama kimsenin Hermione kadar çok işi yoktu. Kehanet’i
bırakmış olmasına rağmen, herkesten daha fazla dersi
vardı. Genellikle geceleri Ortak Salon'dan son çıkan ve
ertesi sabah kütüphaneye ilk gelen o oluyordu;
gözlerinde Lupin'inkiler gibi gölgeler vardı ve her an
ağlayacakmış gibi görünüyordu.
Şahgaga'nın temyizinin sorumluluğunu Ron üstüne
almıştı. Ödevini yapmadığı zamanlarda “Hipogrif
Psikolojisinin El Kitabı ve Kanatlı mı Belalı mı? Hipogrif
Vahşetine Dair Bir İnceleme” gibi isimleri olan koca koca
kitaplara gömülüyordu. Kendini o kadar kaptırmıştı ki,
Crookshanks'e kötü davranmayı bile unutuyordu.
Bu arada Harry'nin, her günkü Quidditch antrenmanı ve
Wood'la sonu gelmez taktik tartışmalarının arasında
ödevlerini yapacak vakit bulması gerekiyordu.
Gryffindor-Slytherin maçı Paskalya tatilinden sonraki ilk
cumartesi yapılacaktı. Slytherin turnuvada tamı tamına
iki yüz sayı farkla öndeydi. Bu da (Wood'un takımına
hatırlatıp durduğu gibi) Kupa'yı almak için maçı bundan
büyük bir farkla kazanmaları gerekiyor demekti. Ayrıca
yükün çoğunun da Harry'nin omzunda olduğu anlamına
geliyordu, çünkü Snitch'i yakalamak takıma yüz elli sayı
kazandırıyordu.Wood sürekli,
"Yani Snitch'i, eğer elli sayıdan daha
büyük bir farkla öndeysek yakalamalısın" diyordu
Harry'ye. "Elli sayıdan daha büyük bir farkla öndeysek
yakala, yoksa maçı kazanırız, ama Kupa'yı kaybederiz.
Anladın, değil mi? Snitch'i eğer -"
"BİLİYORUM, OLIVER!" diye bağırdı Harry.
Bütün Gryffindor Binası kafayı maça takmıştı. Gryffindor,
efsanevi Charlie Weasley'nin (Ron'un ikinci en büyük
ağabeyi) Arayıcı olduğu zamandan beri Quidditch
Kupası'nı kazanamamıştı. Ama Harry kimsenin, hatta
Wood'un bile, kazanmayı kendisi kadar istediğini
sanmıyordu. Harry ve Malfoy arasındaki düşmanlık
doruk noktasına varmıştı. Malfoy hâlâ Hogsmeade'deki
çamur fırlatma olayının acısını unutmamıştı. Harry'nin
bir şekilde ceza almadan paçayı kurtarmasına ise daha
da çok kızmıştı. Harry de, Ravenclaw maçında
Malfoy’un onu sabote etme girişimini unutmamıştı, ama
Malfoy'u bütün okulun önünde yenme konusundaki
kararlılığının en önemli sebebi Şahgaga meselesiydi.
Kimse bir maç öncesinde böylesine elektrikli bir
atmosfer görmemişti. Tatil bittiğinde iki takım ve bina
arasındaki gerginlik neredeyse kopma noktasına
gelmişti. Koridorlarda ufak tefek itiş kakışlar oluyordu.
En sonunda Gryffindor'dan bir dördüncü sınıf ve
Slytherin'den bir altıncı sınıf öğrencisi, kendilerini
kulaklarından pırasalar fışkırır halde hastane kanadında
buldular. Harry'nin işi daha da zordu. Sınıfa giderken
Slytherin'ler bacaklarını uzatıp çelme takmaya
çalışıyorlardı; Crabbe ve Goyle her gittiği yerde
karşısına çıkıyor ve etrafındaki insanları görünce şapşalşapşal yürüyüp gidiyordu. Wood, Slytherin'ler devreden
çıkarmaya çalışır korkusuyla, Harry'ye sürekli birilerinin
eşlik etmesi talimatını vermişti. Bütün Gryffindor Binası
bu görevi şevkle benimsemişti, öyle ki Harry etrafındaki
büyük, gürültülü kalabalık yüzünden derslere
yetişemiyordu. Harry kendi güvenliğinden çok
Ateşoku'nun güvenliğiyle ilgileniyordu. Onunla uçmadığı
zamanlarda Ateşoku'nu sandığına kilitliyor ve
teneffüslerde sık sık Gryffindor Kulesi'ne fırlayıp hâlâ
orada mı diye bakıyordu.
Maçtan önceki gece Gryffindor Ortak Salonu'nda her
zamanki işler bir kenara bırakıldı. Hermione bile
kitaplarını bırakmıştı.
"Çalışamıyorum, konsantre olamıyorum” diyordu gergin
gergin.
Büyük bir gürültü vardı. Fred ve George Weasley
baskının üstesinden gelmek için her zamankinden de
çok ses çıkarıp daha da fazla şaklabanlık yapıyorlardı.
Oliver Wood bir köşede bir Quidditch sahası modelinin
üstüne eğilmiş, asasıyla modelin üzerindeki küçük
şefleri hareket ettirip kendi kendine mırıldanıyordu.
Angelina, Alicia ve Katie, Fred'le George'un esprilerine
gülüyorlardı. Harry, Ron ve Hermione'yle birlikte
hengâmenin merkezinden uzakta oturuyor, ertesi günü
düşünmemeye çalışıyordu. Çünkü her düşündüğünde
midesindeki devasa bir şey dışarı çıkmaya
çabalıyormuş gibi hissediyordu kendini.
"Hiç merak etme" dedi Hermione, ama o da dehşete
düşmüş görünüyordu."Bir Ateşoku'n var!" dedi Ron.
"Evet..." dedi Harry. Midesine sancı girmişti.
Wood birden ayağa kalkıp,
“Takım! Yatağa!" dediğinde,
çok rahatladı.
Harry çok rahatsız bir gece geçirdi. Önce rüyasında
uyuyakaldığını ve Wood'un,
"Neredeydin? Yerine
Neville'i kullanmak zorunda kaldık!" diye bağırdığını
gördü. Sonra Malfoy'la Slytherin takımının diğer
oyuncularının maça ejderlerin üstünde geldiklerini
gördü. Son hızla uçuyor, Malfoy'un bineğinin ağzından
püsküren alevlerden kaçmaya çalışıyordu ki, Ateşoku'nu
unuttuğunun farkına varıyordu. Yere doğru düşmeye
başlayıp sıçrayarak uyandı.
Harry’nin maçın daha oynanmadığını, yatağında güven
içinde yattığını ve Slytherin takımının maça ejderlerle
gelmesine kesinlikle izin verilmeyeceğini idrak etmesi
için birkaç saniye geçmesi gerekti. Çok susamıştı. Çıt
çıkarmamaya çalışarak dört direkli yatağından çıktı ve
pencerenin altındaki gümüş sürahiden kendine biraz su
koydu.
Okul arazisi sessiz ve sakindi. Yasak Orman'daki
ağaçların tepesinde yaprak kımıldamıyordu; Şamarcı
Söğüt hiç kıpırdamadan, masum bir görünüşle orada
duruyordu. Maç sırasında koşullar mükemmel olacağa
benziyordu.
Harry kadehini bırakmış, tam yatağına dönmek üzereydi
ki, gözünün ucuna bir şey ilişti. Gümüşi çimenin
üzerinde bir tür hayvan dolanıyordu.Harry çabucak komodinine gitti, gözlüğünü alıp gözüne
taktı ve aceleyle pencere kenarına döndü. Ecel
olamazdı herhalde -tam da şimdi, tam da maçtan önceYine araziye bakmaya başladı ve bir dakika kadar
arandıktan sonra, onu gördü. Şimdi Orman'ın kenarında
geziyordu... Ecel falan değildi... bir kediydi... Harry çizgili
kuyruğu tanıyınca, pencere kenarına tutunarak rahat bir
nefes aldı. Sadece Crookshanks'ti bu.
Yoksa sadece Crookshanks değil miydi? Harry burnunu
cama dayayıp gözlerini kısarak baktı. Görünüşe
bakılırsa Crookshanks durmuştu. Harry ağaçların
gölgesinde başka bir şeyin daha hareket ettiğini
gördüğünden emindi.
Hemen sonra, o şey ortaya çıktı: Dev gibi, salkımsaçak
tüylü, siyah bir köpek, çimin üzerinde sinsi sinsi
dolaşıyordu. Crookshanks de onun yanında gidiyordu.
Harry bakakaldı. Ne demekti bu? Eğer Crookshanks de
köpeği görebiliyorsa, bu nasıl Harry'nin ölümünün
alameti olabilirdi ki?
"Ron!" diye fısıldadı. "Ron! Uyan!"
"Ha?"
"Bir baksana, bir şey görebiliyor musun?"
"Çok karanlık, Harry" diye mırıldandı Ron boğuk bir
sesle. "N'apıyorsun sen?"
"Şurada, aşağıda -"
Harry hemen başını çevirip yine pencereden dışarı
baktı.Crookshanks ve köpek ortadan kaybolmuştu. Harry tam
aşağı, şatonun gölgesine bakabilmek için pencere
pervazına tırmandı, ama orada değildiler. Nereye
gitmişlerdi?
Yanından gürültülü bir horlama geliyordu. Ron yine
uykuya dalmıştı.
Ertesi gün Harry ve Gryffindor takımının diğer
oyuncuları Büyük Salon'a muazzam bir alkış eşliğinde
girdiler. Harry, Ravenclaw ve Hufflepuff masalarının da
onları alkışladığını gördüğünde sırıtmadan edemedi.
Slytherin masasıysa onlar geçerken yüksek sesle
tısladı. Harry, Malfoy'un her zamankinden de solgun
göründüğünü fark etti.
Wood bütün kahvaltıyı takımına yemek yemelerini
söyleyerek geçirdi, ama kendi bir lokma bile yemedi.
Sonra koşulları gözden geçirmek için diğerleri
kahvaltılarını bitirmeden kalkıp sahanın yolunu tuttular.
Büyük Salon'dan çıkarlarken herkes yine alkışladı.
"İyi şanslar, Harry!" diye seslendi Cho Chang. Harry
kızardığını hissetti.
"Pekâlâ... rüzgâr yok gibi... güneş biraz parlak,
görüşünüzü biraz etkileyebilir, o yüzden dikkat edin...
Zemin epey sert, iyi, maçın başında hızlı
havalanmamızı sağlar..."
Wood sahada gezinip etrafa bakıyor, takımı da
arkasından yürüyordu. Sonunda uzakta şatonun ön
kapıları açıldı ve okulun geri kalanı çimenliğe çıktı.
"Soyunma odası" dedi Wood sadece.Kırmızı cüppelerini giyerlerken hiç konuşmadılar. Harry
diğerlerinin de aynı duygular içinde olup olmadığını
merak etti: Sanki kahvaltıda kıvrılıp duran bir şey yemiş
gibiydi. Daha ne olduğunu anlamadan, Wood,
"Tamam,
vakit geldi, gidelim..." dedi.
Bir artıp bir azalan gürültü dalgası içinde sahaya çıktılar.
Seyircilerin dörtte üçü kırmızı rozetler takmış, üzerinde
Gryffindor Aslanı bulunan kırmızı bayraklarla "BASTIR
GRYFFINDOR!" ya da "KUPA ASLANLARIN!" gibi
sloganlar yazan flamalar sallıyorlardı. Öte yandan
Slytherin kale direklerinin arkasında yeşiller giymiş iki
yüz kadar seyirci vardı; bayraklarında Slytherin'in
gümüşi yılanı parlıyordu ve diğerleri gibi yeşil giymiş
olan Profesör Snape, yüzünde çok gaddar bir
gülümsemeyle en ön sırada oturuyordu.
Her zamanki gibi maçı anlatan Lee Jordan,
- İşte Gryffindor'lar sahaya çıkıyor!
diye bağırdı.
- Potter, Bell, Johnson, Spinnet, Weasley,
Weasley ve Wood. Çoğuna göre Hogwarts'ın
senelerdir gördüğü en iyi takım.
Lee'nin yorumları Slytherin'lerin yuhalamalarıyla
boğuldu.- Ve işte Slytherin takımı geliyor, başlarında
kaptan Flint var. Takımda birtakım
değişiklikler yaptı, beceri yerine boyutu tercih
etmiş gibi görünüyor.
Slytherin taraftarlarından yine yuhalamalar yükseldi.
Ancak Harry, Lee'nin haklı olduğunu düşünüyordu.
Malfoy açık arayla Slytherin takımındaki en küçük
oyuncuydu; diğerleri çok iriydi.
"Kaptanlar, el sıkışın!" dedi Madam Hooch.
Flint ve Wood birbirlerine yaklaştılar ve birbirlerinin elini
sıkı sıkı kavradılar; ikisi de diğerinin parmaklarını
kırmaya çalışıyor gibiydi.
"Süpürgelerinize binin!" dedi Madam Hooch. "Üç... iki...
bir..."
On dört süpürge havaya fırlarken düdük sesi seyircinin
gürlemesi arasında kaynadı gitti. Harry saçlarının
alnından geriye uçuştuğunu hissetti. Uçmanın verdiği
heyecanla gerginliği geçti; etrafına bakındı, Malfoy'un
kuyruğunda olduğunu gördü ve hızlanıp Snitch'i
aramaya başladı.
- Ve Gryffindor atakta, Quaffle, Gryffindor'dan
Alicia Spinnet'ta, doğruca Slytherin kale
direklerine doğru gidiyor, çok iyi, Alicia! Ahh,
hayır!- Warrington araya girip Quaffle'ı aldı.
Slytherin'den Warrington sahayı hızla
derinlemesine geçiyor
- BAM!
- George Weasley'den çok iyi bir Bludger
hamlesi, Warrington Quaffle'ı düşürüyor ve
Quaffle şimdi Johnson'da. Gryffindor atağa
kalkıyor, haydi, Angelina!
- Montague'nün etrafından çok iyi dönüyor
- Eğil, Angelina, Bludger geliyor!
- VE SAYI! GRYFFINDOR ON - SIFIR ÖNDE!
Angelina yumruğunu kaldırıp sahanın bir ucunda
daireler çizerek uçtu; aşağıdaki kırmızı deniz, sevinç
çığlıkları atıyordu.
"AH!"
Angelina, Marcus Flint'in ona hızla çarpması yüzünden
az daha süpürgesinden düşüyordu.
"Kusura bakmayın!" dedi Flint. Aşağıdaki kalabalık yuh
çekiyordu. "Kusura bakmayın, onu görmedim!"
Hemen ardından Fred Weasley, vurucu sopasını Flint'in
kafasının arkasına çakmıştı. Flint'in burnu süpürgesinin
sapına çarpıp kanamaya başladı."Yeter artık!" dedi Madam Hooch, hızla aralarına
girerek. "Kovalayıcılar'ına yönelik kışkırtılmamış
saldırıdan dolayı Gryffindor lehine penaltı.
Kovalayıcılar'ına kasti hasardan dolayı Slytherin lehine
de bir penaltı!"
"Yapmayın, Miss!" diye uludu Fred. Ama Madam Hooch
düdüğünü öttürdü ve Alicia uçup ilk penaltıyı kullanmaya
gitti.
- Haydi, Alicia!
diye bağırdı Lee, kalabalığın üstüne çöken sessizliği
yırtarcasına.
- EVET! TUTUCU'YU MAĞLUP ETTİ!
GRYFFINDOR YİRMİ - SIFIR ÖNDE!
Harry, hâlâ burnu kanayarak Slytherin'in penaltısını
kullanmaya giden Flint'i izlemek için Ateşoku'yla keskin
bir dönüş yaptı. Wood, Gryffindor kale direklerinin
önünde havada süzülüyordu. Dişlerini sıkmıştı.
Flint, Madam Hooch'un düdüğünü beklerken, Lee
Jordan seyircilere,
- Tabii, Wood süper bir tutucu!
dedi.- Süper! Geçmesi çok zor - gerçekten çok zor.
- EVET! İNANAMIYORUM! KURTARDI!
Harry rahatlamış bir şekilde hızla uzaklaşıp Snitch'i
aramaya başladı. Ama bir kulağı Lee'nin yorumundaydı,
söylediklerini kelimesi kelimesine duymaya çalışıyordu.
Gryffindor elli sayıdan daha büyük bir farkla öne geçene
kadar Malfoy'u Snitch'ten uzak tutması çok önemliydi...
- Gryffindor atakta, hayır, Slytherin atakta
- Hayır!
- Yine Gryffindor atakta ve Katie Bell
gidiyor, Quaffle, Gryffindor'dan Katie Bell'de,
hızla gidiyor.
- KASTİ HAREKET!
Slytherin kovalayıcısı Montague, Katie'nin önünden
dönmüş ve Quaffle'ı almak yerine Katie'nin kafasını
yakalamıştı. Katie havada takla attı, süpürgesinin
üstünde kalmayı başardı, ama Quaffle'ı düşürdü.
Madam Hooch'un düdüğü bir kez daha çaldı.
Montague'ye doğru uçup bağırmaya başladı. Bir dakika
sonra Katie, Slytherin tutucusuna karşı bir penaltıyı
daha sayıya çevirmişti.- OTUZ - SIFIR! ALIN BAKALIM, SİZİ
PİS, HİLE BAZ–
"Jordan, eğer tarafsız bir şekilde anlatamayacaksan -!"
"Olduğu gibi anlatıyorum, Profesör!"
Harry'nin içinde büyük bir heyecan dalgası kabardı.
Snitch'i görmüştü -Gryffindor kale direklerinden birinin
dibinde parıldıyordu- ama henüz onu yakalamamalıydı.
Ve Malfoy bir görse -
Bir şey aniden dikkatini çekmiş gibi yapan Harry,
Ateşoku'nu döndürüp sahanın Slytherin tarafına doğru
hızlandı. Bu numara işe yaradı. Malfoy alelacele peşine
düştü, belli ki Harry'nin orada Snitch'i gördüğünü
sanmıştı...
VIJJJT.
Slytherin vurucusu Derrick'in vurduğu bir Bludger,
Harry'nin sağ kulağını yalayarak geçti. Hemen sonra -
VIJJJT.
İkinci Bludger, Harry'nin dirseğini sıyırmıştı. Öbür
vurucu, yani Bole, yaklaşıyordu.
Harry bir an Bole'la Derrick'in, sopaları havada, ona
yaklaşmakta olduklarını gördü.
Ateşoku'nu son saniyede yukarı doğrulttu ve Bole'la
Derrick iç gıcıklayıcı bir çatırtıyla çarpıştı.
Slytherin vurucuları kafalarını tutarak birbirlerinden
uzaklaşırken, Lee Jordan,- Ha haa!
diye bağırdı.
- Vah vah, çocuklar! Bir Ateşoku'nu alt
etmek için bundan çok daha erken kalkmanız
gerekiyor!
- Ve şimdi yine Gryffindor atakta, Johnson
Quaffle'ı alıyor.
- Hemen yanında Rint var.
- Sopanı onun gözüne sok, Angelina!
- Şakaydı Profesör, şakaydı
- Yo, hayır!
- Flint Quaffle'ı aldı, Flint Gryffindor kale
direklerine doğru uçuyor, haydi, Wood, kurtar
-!
Ama Flint sayı yapmıştı; Slytherin tarafından sevinç
naraları yükseldi, Lee ise öyle bir küfür etti ki, Profesör
McGonagall sihirli megafonu elinden çekip almaya
çalıştı.
"Özür dilerim, Profesör, özür dilerim! Bir daha
olmayacak!”- Evet, Gryffindor otuza on önde ve Quaffle
Gryffindor'da -
Maç, Harry'nin o güne kadar oynadığı en pis maça
dönüşüyordu. Gryffindor'un bu kadar erken öne
geçmesine sinirlenen Slytherin'ler, Quaffle'ı ellerine
geçirmek için giderek her yola başvurmaya
başlamışlardı. Bole, Alicia'ya sopasıyla vurup onu
Bludger sandığını söylemeye kalktı. George Weasley
misilleme yaparak Bole'un suratına dirsek attı. Madam
Hooch iki tarafa da penaltı verdi ve Wood bir muhteşem
kurtarış daha yaparak skorun Gryffindor lehine kırk - on
olmasını sağladı.
Snitch yine ortadan kaybolmuştu. Malfoy hâlâ Harry'ye
yakın duruyordu, Harry ise oyunun yukarısında uçuyor,
etrafına bakmıyordu - hele Gryffindor elli sayı öne
geçsin...
Katie sayı yaptı. Elli - on. Slytherin'ler intikam almaya
kalkarsa diye Fred ve George Weasley, sopaları
havada, onun etrafında geziyorlardı. Bole ve Derrick,
Fred'le George'un yokluğundan yararlanıp iki Bludger'ı
da Wood'un üzerine fırlattılar; ikisi de üst üste Wood'un
karnına çarptı ve Wood soluğu büsbütün kesilmiş halde,
süpürgesine tutunarak havada dönmeye başladı.
Madam Hooch deliye dönmüştü.
"Quaffle sayı yapma mesafesinde olmadığı sürece
tutucuya saldıramazsınız!" diye bağırdı Bole ve
Derrick'e. "Gryffindor penaltı kullanacak!"Ve Angelina sayı yaptı. Altmış - on. Az sonra Fred
Weasley, Warrington'a bir Bludger yapıştırıp Quaffle'ı
elinden düşürttü; Alicia Quaffle'ı yakaladı ve Slytherin
kalesinden geçirdi: yetmiş - on.
Aşağıdaki Gryffindor taraftarlarının bağırmaktan sesi
kısılacaktı - Gryffindor altmış sayı öndeydi ve eğer Harry
Snitch'i şimdi yakalarsa, Kupa onların olacaktı. Harry
oyunun çok yukarısında, kuyruğunda Malfoy'la sahanın
üzerinde dönüp dururken, yüzlerce gözün onu izlediğini
hissedebiliyordu adeta.
Ve onu gördü. Snitch yedi metre yukarısında ışıldıyordu.
Harry büyük bir süratle fırladı, rüzgâr kulaklarında
uğulduyordu; elini uzattı, ama aniden Ateşoku
yavaşlamaya başladı.
Dehşete düşmüş bir halde etrafına baktı. Malfoy ileri
atılıp Ateşoku'nun kuyruğuna yapışmış, çekiyordu.
"Seni-"
Harry, Malfoy'a vurabilecek kadar kızgındı, ama
uzanamıyordu. Malfoy Ateşoku'na tutunmak için
gösterdiği çabadan dolayı soluk soluğaydı, ama gözleri
hain hain parlıyordu. Amacına ulaşmıştı - Snitch bir kez
daha gözden kaybolmuştu.
Malfoy yeniden kendi Nimbus 2001’ine binerken,
Madam Hooch hızla oraya gelip,
"Penaltı!" diye
ciyakladı. "Gryffindor lehine penaltı! Ömrümde böyle
taktik görmedim!"
Lee Jordan, Profesör McGonagall'ın erişemeyeceği bir
yerde zıplayarak,- SENİ HİLEBAZ PİSLİK!
diye uluyordu megafona.
- SENİ PİS, HİLEBAZ Pİ–
Profesör McGonagall onu azarlamadı bile. Malfoy'a
doğru yumruğunu sallıyordu; şapkası başından
düşmüştü ve o da öfkeyle bağırıyordu.
Gryffindor penaltısını Alicia kullandı, ama o kadar
sinirliydi ki, birkaç metre farkla kaçırdı. Gryffindor takımı
konsantrasyonunu yitiriyordu, Malfoy'un Harry'ye yaptığı
faulden dolayı zevkten dört köşe olan Slytherin'ler ise bu
şevkle daha iyi oynamaya başlamışlardı.
- Slytherin atakta, Slytherin kaleye doğru
gidiyor - Montague sayı yapıyor -
diye inledi Lee.
- Yetmiş - yirmi Gryffindor önde...
Harry şimdi Malfoy'u o kadar yakından marke ediyordu
ki, ikisinin dizleri birbirine çarpıp duruyordu. Malfoy'un
Snitch'in yakınına gitmesine izin vermeyecekti...
Malfoy, tam dönmeye çalışırken Harry onu engelleyince,
"Defol şuradan, Potter!" diye bağırdı çaresizce.- Gryffindor'dan Angelina Johnson Quaffle'ı
alıyor, haydi, Angelina, HAYDİ!
Harry dönüp baktı. Malfoy dışındaki bütün Slytherin
oyuncuları, hatta Slytherin tutucusu bile, Angelina'ya
doğru uçuyordu - hepsi onu engelleyeceklerdi -
Harry Ateşoku'nu çevirdi, süpürgenin üstüne iyice yattı
ve ileri fırladı. Bir mermi gibi, Slytherin'lerin üzerine uçtu.
"AHHHHHH!"
Ateşoku üstlerine doğru gelirken hepsi dağıldı;
Angelina'nın önü açılmıştı.
- SAYI! SAYI! Gryffindor seksene yirmi önde!
Az kalsın dümdüz tribünlere yapışacak olan Harry
kayarak havada durdu, süpürgesini çevirdi ve hızla
sahanın ortasına döndü.
Sonra neredeyse kalbinin durmasına sebep olan bir şey
gördü. Malfoy dalışa geçmişti, yüzünde muzaffer bir eda
vardı - orada, aşağıdaki çimenin birkaç metre üstünde,
minicik, altın bir parıltı duruyordu.
Harry Ateşoku'yla hızla aşağı doğru fırladı, ama Malfoy
çok öndeydi.
"Hadi! Hadi! Hadi!" diyordu Harry süpürgesine. Malfoy'a
yaklaşıyorlardı... Bole üstüne bir Bludger gönderirken
Harry iyice eğilip süpürge sapının üstüne yattı...
Malfoy'un hemen topuğundaydı... aynı hizadaydı...Harry iki elini de süpürgesinden çekerek ileri atıldı.
Malfoy'un eline çarpıp aradan çekti ve...
"EVET!"
Eli havada, dalıştan çıktı ve stadyum ayağa kalktı. Harry
kalabalığın tepesinde geziniyordu, kulağında tuhaf bir
çınlama vardı. Minik altın top yumruğunun içine
hapsolmuş, umutsuzca kanat çırpıyordu.
Wood, gözlerindeki yaşlardan yarı yarıya kör olmuş
halde, hızla üzerine geliyordu; Harry'nin boynuna
dolanıp başını omzuna yaslayarak kendini tutmadan
ağlamaya başladı. Harry iki büyük darbe hissetti, Fred'le
George onlara çarpmışlardı. Angelina, Alicia ve
Katie'nin,
"Kupayı kazandık! Kupayı kazandık!" diyen
seslerini duydu. Gryffindor takımı sarmaş dolaş halde ve
kısılmış seslerle bağırarak yere doğru süzülmeye
başladı.
Taraftarlar dalga dalga bariyerlerin üstünden atlayıp
sahaya doluyordu. Herkes sırtlarına vuruyordu. Harry
sesleri ve üstüne yaslanan vücutların baskısını hayal
meyal hissediyordu. Sonra kalabalık onu ve takımın
diğer oyuncularını omuzlara aldı. Havaya fırlatıldığında,
kırmızı rozetler takmış olan Hagrid'i gördü - "Onları
yendin, Harry, onları yendin! Hele bir Şahgaga'ya
söyleyeyim!" Percy manyak gibi zıplayıp duruyordu,
saygınlığı falan unutmuştu. Profesör McGonagall,
Wood'dan da çok ağlıyor, gözlerini devasa bir Gryffindor
Bayrağı'na siliyordu; ve Ron'la Hermione de işte orada,
itişe kakışa Harry'ye doğru geliyorlardı. Söyleyecek laf
bulamadılar ama, Harry, Dumbledore'un, elinde
muazzam Quidditch Kupası'yla beklediği tribünleretaşınırken, sadece ağızları kulaklarında tebessüm
ettiler.
Etrafta bir Ruh Emici olsaydı keşke... Ağlayan bir
Wood'dan Kupa'yı alıp havaya kaldırdığında, Harry
dünyanın en iyi Patronus'unu yaratabileceğine
inanıyordu.ON ALTINCI BÖLÜM: PROFESÖR
TRELAWNEY'NİN KEHANETİ
Harry'nin Quidditch Kupası'nı nihayet kazanmış olma
sevinci en az bir hafta sürdü. Hava bile kutlama yapıyor
gibiydi; haziran yaklaşırken günler bulutsuz, sıcak ve
nemli geçmeye başladı. Herkesin tek yapmak istediği,
dışarı çıkıp birkaç litre balkabağı suyu eşliğinde çimlerin
üstüne serilmek, belki arada bir Tükürenbilye oynamak
ya da dev mürekkep balığının gölün yüzeyinde sakin
sakin gezinmesini izlemekti.
Ama bunu yapamadılar. Sınavlar başlamak üzereydi ve
öğrenciler dışarıda tembellik etmek yerine şatonun
içinde kalıp, pencerelerden içeri yaz havası süzülürken
beyinlerini konsantre olmaya zorlamak
mecburiyetindeydi. Fred ve George Weasley bile
çalışırken görülmüşlerdi; S.B.D.’lerini (Standart
Büyücülük Düzeyi) almak üzereydiler. Percy,
Hogwarts'ın verdiği en yüksek yeterlik derecesi olan
F.Y.B.S.'lerine (Feci Yorucu Büyücülük Sınavı) girmeye
hazırlanıyordu. Sihir Bakanlığı'na girmek istediği için,
çok yüksek notlar alması gerekiyordu. Sinirleri gün
geçtikçe daha da geriliyor, akşamları Ortak Salon'da
sessizliği bozan herkese çok ağır cezalar veriyordu.
Aslında, Percy'den daha kaygılı görünen sadece bir kişi
vardı: Hermione.
Harry ve Ron ona nasıl olup da aynı anda birçok derse
girmeyi başardığını sormaktan vazgeçmişlerdi, amaçıkardığı sınav çizelgesini gördüklerinde kendilerini
tutamadılar. İlk sütun şöyleydi:
PAZARTESİ
Saat 9, Aritmansi
Saat 9, Biçim Değiştirme
Öğle yemeği
Saat 1, Muska
Saat 1, Eski Tılsımlar
"Hermione?" dedi Ron. Bunu temkinli bir sesle
söylemişti, çünkü bu aralar Hermione, biri dokunsa
patlayacak gibi görünüyordu. "Şeyy - bu saatleri doğru
yazdığından emin misin?"
"Ne?" diye çıkıştı Hermione. Hemen eline sınav
çizelgesini alıp baktı. "Evet, tabii ki doğru."
"Sana nasıl aynı anda iki sınava birden gireceğini
sormamızın bir anlamı var mı?" dedi Harry.
"Hayır" diye kestirip attı Hermione. "Numoroloji ve
Gramatika kitabımı gören oldu mu?"
"Evet, uyumadan önce biraz bakarım diye almıştım"
dedi Ron, çok alçak sesle. Hermione masasındaki
parşömen yığınını karıştırarak kitabı aramava
başlamıştı. Tam o sırada pencereden bir hışırtı geldi ve
gagasında sıkı sıkı tuttuğu bir notla Hedwig içeri girdi."Hagrid'den" dedi Harry, notu yırtıp açarak.
"Şahgaga'nın temyizi - altısında yapılacakmış."
"Tam sınavlarımızı bitirdiğimiz gün" dedi Hermione. Hâlâ
Aritmansi kitabını arıyordu.
Harry, mektubu okumaya devam ederek,
"Buraya gelip
yapacaklarmış" dedi. "Sihir Bakanlığı'ndan biri ve - ve
bir cellat."
Hermione kafasını kaldırıp baktı, altüst olmuştu.
"Temyize cellat mı getiriyorlar?! Öyleyse kararlarını
çoktan vermiş gibi görünüyorlar!"
"Evet, öyle" dedi Harry, sıkıntıyla.
"Bunu yapamazlar!" diye uludu Ron. "Onun için bir sürü
şey okudum, hepsini görmezden gelemezler!"
Ama Harry'nin içinde, Tehlikeli Yaratıkların İtlafı
Komitesi'nin Mr. Malfoy’un etkisiyle kararını çoktan
vermiş olduğuna dair korkunç bir duygu vardı.
Gryffindor'un zaferiyle sonuçlanan Quidditch finalinden
beri gözle görülür şekilde sessizleşen Draco, son birkaç
günde eski kasıntılığına yeniden kavuşmuş
görünüyordu. Harry'nin duyduğu alaycı yorumlara
bakılırsa, Malfoy, Şahgaga'nın öldürüleceğinden emindi
ve bunun kendisi sayesinde olmasından mutluluk
duyuyor gibiydi. Böyle durumlarda Harry'nin tek
yapabildiği, kendini Hermione'nin yaptığını yapmaktan,
yani Malfoy'un suratına bir tane çakmaktan alıkoymaktı.
En kötüsü de gidip Hagrid'i görmek için vakitleri ya da
fırsatları olmamasıydı, çünkü yeni güvenlik önlemleri
henüz kaldırılmamıştı ve Harry tek gözlü cadınınaltındaki görünmezlik pelerinini geri almaya cesaret
edemiyordu.
Sınav haftası başladığında şatoya olağandışı bir
sessizlik çöktü. Üçüncü sınıflar pazartesi öğle yemeği
saatinde Biçim Değiştirme'den kül rengi yüzlerle ve
güçsüz halde çıktılar. Sonuçları karşılaştırıp, çaydanlığı
tosbağaya çevirmenin de dahil olduğu görevlerinin
zorluğundan yakındılar. Hermione tosbağasının daha
çok kaplumbağaya benzediğinden şikâyet ederek
herkesin sinirini bozdu, çünkü başkalarının dertlerinin
yanında, onunki hiç sayılırdı.
"Benimkinde kuyruk yerine hâlâ bir çaydanlık ağzı vardı,
tam bir kâbus..."
“Tosbağaların nefesi buhar gibi mi oluyordu?"
"Kabuğunda hâlâ söğütlü porselen deseni vardı, sizce
not düşer mi oradan?"
Sonra alelacele yemek yiyip, doğruca Muska sınavının
yolunu tuttular. Hermione haklı çıktı; Profesör Flitwick
onlara Neşelendirme Büyüleri'ni sordu. Harry
heyecandan kendininkini biraz abartınca, eşi Ron isterik
kahkaha nöbetlerine tutulmaya başladı. Öyle ki, büyüyü
kendisinin de deneyebilmesi için önce onu sınıftan
çıkarıp bir saatliğine sessiz bir odada tutmak zorunda
kaldılar. Akşam yemeğinden sonra öğrenciler aceleyle
ortak salonlarına gittiler. Ama dinlenmek için değil, Sihirli
Yaratıkların Bakımı, İksir ve Astronomi sınavlarına
çalışmak için.
Ertesi sabahki Sihirli Yaratıkların Bakımı sınavında
Hagrid'in gerçekten de çok düşünceli bir hali vardı; aklıhiç orada değilmiş gibiydi. Sınıfa büyük bir leğen dolusu
Pıtırkurt getirmiş ve sınavı geçmek için bir saatin
sonunda Pıtırkurtlar'ın hâlâ canlı olması gerektiğini
söylemişti. Pıtırkurtlar'ı yaşatmanın en iyi yolu, onları
kendi hallerine bırakmak olduğundan, hepsinin girdiği
en kolay sınav oldu bu. Böylece Harry, Ron ve
Hermione de Hagrid'le konuşma fırsatı buldu.
"Gaga bunalmaya başladı" dedi Hagrid, eğilip Harry'nin
Pıtırkurt'unun hâlâ hayatta olup olmadığını kontrol
ediyormuş numarası yaparak. "Çok uzun süredir bağlı
duruyor. Ama yine de... bir dahaki güne öğreneceğiz -
öyle ya da böyle."
Öğleden sonraki İksir sınavları tam bir felaketti. Harry
elinden geleni yapmasına rağmen Kafa Karıştıran
Karışım'ının koyulaşmasını sağlayamadı. Tepesinde
dikilip onu kin dolu bir zevkle izleyen Snape de
notlarının arasına şüpheli bir şekilde sıfıra benzeyen bir
şey çiziktirip yanından uzaklaştı.
Gece yarısı en yüksek kulede Astronomi, çarşamba
sabahıysa Sihir Tarihi vardı. Harry. Florean
Fortescue'nun ortaçağ cadı avları konusunda söylediği
her şeyi yazarken, boğucu sınıfta Fortescue'nun Şoko
Cevizli Sundae'lerinden olsaydı keşke diye iç geçirdi.
Çarşamba günü öğleden sonra kızgın güneşin alnındaki
serada Bitkibilim vardı; sonra güneşten kızarmış
enselerle yeniden Ortak Salon'a dönüldü ve ertesi
günün o saatlerinin, yani sınavların bitmiş olacağı
zamanın hayali kurulmaya başlandı.
Sondan bir önceki sınavları perşembe sabahki Karanlık
Sanatlara Karşı Savunma'ydı. Profesör Lupin o günekadar girdikleri en alışılmadık sınavı hazırlamıştı;
dışarıda güneşin altındaki bir tür engelli yarış pisti
gibiydi sınav. Önce içinde bir Garkenez olan derin bir su
birikintisinden yürümeleri, sonra Kırmızı Kafalar'la dolu
bir dizi çukurdan geçmeleri, Hinzıpır'ın yanıltıcı
yönlendirmelerine aldırmadan küçük bir bataklıktan
çıkmaları ve eski bir sandığa girip yeni bir Böcürt'le
savaşmaları gerekiyordu.
"Mükemmel, Harry" diye mırıldandı Lupin, Harry
sandığın içinden sırıtarak çıkarken. "Tam not."
Başarısının heyecanıyla kıpkırmızı olan Harry, Ron'u ve
Hermione'yi izleyebilmek için orada kaldı. Ron,
Hinzıpır'a kadar çok iyi gitti, ama Hinzıpır onun kafasını
karıştırmayı başarıp beline kadar batağa gömülmesine
sebep oldu. Hermione, içinde Böcürt'ün bulunduğu
sandığa gelene kadar her şeyi kusursuz bir şekilde
yaptı. Ama sandığın içinde bir dakika kaldıktan sonra,
çığlık çığlığa dışarı fırladı.
"Hermione!" dedi Lupin şaşırarak. "Ne oldu?"
"P-P-Profesör McGonagall!" dedi Hermione, soluk
soluğa sandığı işaret ederek. "Bü-bütün derslerden
kaldığımı söyledi!"
Hermione'yi sakinleştirmek bayağı vakit aldı. Sonunda
kendine gelince, o, Harry ve Ron şatoya döndüler. Ron
hâlâ Hermione'nin Böcürt'üne gülmeye meyilliydi biraz,
ama merdivenlerin başında gördükleri şey, çıkabilecek
bir tartışmayı önledi: Cornelius Fudge, orada durmuş
etrafa bakıyordu. İnce çizgili pelerininin içinde hafifçe
terlemişti. Harry'yi görünce irkildi."Merhaba, Harry!" dedi. "Sınavdan çıktın galiba? Nasıl,
bitiyor mu bari?"
"Evet' dedi Harry. Sihir Bakanı'yla tanışıklığı olmayan
Hermione ve Ron arka planda ne yapacaklarını
bilemeden gezinip duruyorlardı.
"Nefis bir gün" dedi Fudge, göle doğru bakarak. "Yazık...
yazık..."
Derin derin iç çekip Harry'ye baktı.
"Nahoş bir görevden dolayı buradayım, Harry. Sihirli
Yaratıkların İtlafı Komitesi'nin azgın bir hipogrifin infazı
için bir tanığa ihtiyacı vardı. Benim de Black'in durumu
için Hogwarts'ı ziyaret etmem gerektiğinden, benden
rica ettiler."
"Yani temyiz oldu mu?" diye araya girdi Ron, öne
çıkarak.
"Hayır, hayır, bu öğleden sonra yapılacak" dedi Fudge,
Ron'a merakla bakarak.
"O halde infaza tanıklık etmeniz hiç gerekmeyebilir!"
dedi Ron azimle. "Hipogrifin hâlâ kurtulma şansı var!"
Fudge daha cevap veremeden, arkasındaki şato
kapısından iki büyücü çıktı. Biri öyle ihtiyardı ki, sanki
gözlerinin önünde eriyip gidiyordu; ikincisi iriyarıydı,
ince, siyah bir bıyığı vardı. Harry onların Tehlikeli
Yaratıkların İtlafı Komitesi'nin temsilcileri olduklarını
tahmin etti, çünkü çok yaşlı büyücü Hagrid'in kulübesine
doğru kısık gözlerle bakıp, zayıf bir sesle,
"Off, off, bu iş
için fazla yaşlıyım artık..." dedi. "Saat ikide, değil mi,
Fudge?"Siyah bıyıklı adam kemerindeki bir şeye dokunup
duruyordu; Harry daha dikkatli bakınca, iri parmağını
parıldayan bir baltanın keskin tarafında gezdirdiğini fark
etti. Ron bir şey söylemek için ağzını açtı, ama
Hermione onu sert bir şekilde kaburgasından dürtüp
başıyla Giriş Salonu'nu işaret etti.
Öğle yemeği için Büyük Salon'a girerlerken, Ron kızgın
kızgın,
"Niye engel oldun bana?" dedi. "Onları görmedin
mi? Baltaları bile hazır! Böyle adalet olmaz!"
"Ron, senin baban Bakanlık'ta çalışıyor. Kalkıp da
patronuna öyle şeyler söyleyemezsin!" dedi Hermione.
Ama o da çok üzüntülü görünüyordu. "Hagrid bu defa
soğukkanlılığını korur ve savını düzgün sunarsa,
Şahgaga'yı infaz edemezler..."
Ancak Harry, Hermione'nin söylediklerine kendinin de
inanmadığını anlamıştı. Etraflarındaki insanlar
yemeklerini yerken bir taraftan da heyecanla konuşuyor,
öğleden sonranın gelip sınavların bitmesini iple
çekiyorlardı. Ama Hagrid ve Şahgaga hakkında
endişelenmekle meşgul olan Harry, Ron ve Hermione,
onlara katılmadılar.
Harry ve Ron'un son sınavları Kehanet, Hermione'ninse
Muggle Araştırmaları'ydı. Üçü beraberce mermer
merdivenleri çıktılar. Hermione birinci katta onlardan
ayrıldı, Harry ile Ron ise yedinci kata kadar devam
ettiler. Çok sayıda öğrenci Profesör Trelawney'nin
sınıfına çıkan dönen merdivenlerde oturmuş, son dakika
çalışmaları yapıyordu.Gidip yanına oturduklarında, Neville Longbottom onlara,
"Hepimizi ayrı ayrı içeri alıyor" dedi. Geleceğin Sis
Perdesini Aralamak'ı kucağına yerleştirmişti, kristale
bakmakla ilgili sayfalar önünde açık duruyordu. "Kristal
topta herhangi bir şey göreniniz oldu mu?" diye sordu
mutsuz mutsuz.
"Cık" dedi Ron dalgın dalgın. Saatine bakıp duruyordu;
Harry onun Şahgaga'nın temyizine ne kadar kaldığını
kontrol ettiğini biliyordu.
Sınıfın dışındaki kuyruk çok yavaş ilerliyordu. Ne zaman
biri gümüşi merdivenden aşağı inse, diğer öğrenciler,
"Ne sordu? İyi miydi?" diye fısıldıyorlardı.
Ama hepsi de cevap vermeyi reddediyordu.
"Dedi ki, kristal top ona, söylersem başıma korkunç bir
kaza geleceğini iletmiş!" dedi Neville ürkek bir sesle.
Merdivenden inip, yeni yeni sahanlığa ulaşmış olan
Harry ile Ron'a doğru yürüdü.
"Tabii canım" dedi Ron gülerek. "Biliyor musun,
Hermione'nin onun hakkında -" (başparmağıyla
yukarıdaki kapağı işaret etti) "yanılmadığını düşünmeye
başladım. Yaşlı bir sahtekâr o."
"Evet" dedi Harry, kendi de saatine bakarak. İki olmuştu.
"Keşke biraz acele etse..."
Parvati merdivenlerden indiğinde yüzü gururla
parlıyordu.
"Benim gerçek bir Görücü'nün bütün niteliklerine sahip
olduğumu düşünüyor" dedi Harry ve Ron'a. "Bir sürü
şey gördüm... eh, iyi şanslar."Hızla merdivenden inip Lavender'ın yanına gitti.
"Ronald Weasley" dedi tepelerinden o tanıdık, puslu
ses. Ron dişlerini sıkıp Harry'ye baktı ve gümüşi
merdivenden çıkıp gözden kayboldu. Şimdi sınava
girmemiş olan bir tek Harry kalmıştı. Yere oturup sırtını
duvara yasladı ve güneşli pencerede vızıldayan sineği
dinledi. Aklı arazinin bir ucunda, Hagrid'deydi.
Nihayet yirmi dakika kadar sonra Ron'un büyük ayakları
merdivende belirdi.
"Nasıl gitti?" diye sordu Harry, ayağa kalkarak.
"Hikâye" dedi Ron. "Hiçbir şey göremedim, ben de
uydurdum. İkna olmadı, ama galiba..."
Profesör Trelawney,
"Harry Potter!" diye seslenince,
Harry,
"Ortak Salon'da görüşürüz" diye mırıldandı.
Kule odası normalde olduğundan da sıcaktı; perdeler
kapalıydı, ateş yanıyordu. Her zamanki iç kaldırıcı koku
Harry'yi öksürttü. İskemlelerin ve masaların arasından
geçip, önünde büyük bir kristal topla onu bekleyen
Profesör Trelawney'nin yanına gitti.
"İyi günler, yavrum" dedi profesör usulca. "Lütfen
kürenin içine bak... acele etme... sonra da içinde ne
gördüğünü anlat bana..."
Harry kristal topun üzerine eğilip bakmaya başladı.
Bütün konsantrasyonunu toplayıp, onu büklüm büklüm
beyaz sisten başka bir şey göstermeye zorladı, ama
hiçbir şey olmadı.
"Ee?" dedi Profesör Trelawney nezaketle. "Ne
görüyorsun?"Sıcaklık iyice boğucu bir hal almıştı ve hemen
yanlarındaki ateşten süzülen koku burun deliklerini
yakıyordu. Ron'un az önce söylediklerini düşünüp
numara yapmaya karar verdi.
"Şeyy -" dedi Harry,
"karanlık bir şekil... eee..."
"Neye benziyor?" diye fısıldadı Profesör Trelawney. "İyi
düşün...”
Harry zihnini taradı ve aklına Şahgaga geldi.
"Bir hipogrif" dedi kendinden emin bir sesle.
"Gerçekten!" diye fısıldadı Profesör Trelawney.
Dizlerinin üstünde duran parşömene hararetle bir şeyler
yazdı. "Evladım, zavallı Hagrid'in Sihir Bakanlığı'yla
sorununun sonucunu görüyor olabilirsin! Daha yakından
bak... Hipogrifin... başı hâlâ yerinde mi?"
"Evet" dedi Harry büyük bir kararlılıkla.
"Emin misin?" dedi Profesör Trelawney ısrarla. "İyice
emin misin, yavrum? Hipogrifin yerde kıvrandığını,
arkasında da eli baltalı, gölgeli bir figür durduğunu
görüyor olmayasın?"
"Hayır!" dedi Harry. Midesi hafif hafif bulanmaya
başlamıştı.
"Kan yok mu? Ağlayan bir Hagrid yok mu?"
"Hayır!" dedi Harry yine. Odadan ve sıcaktan hemen
kurtulmak istiyordu,
"iyi görünüyor - uçup gidiyor..."
Profesör Trelawney iç çekti.
"Pekâlâ, yavrum, burada bırakıyoruz... pek tatmin edici
olmadı... ama elinden geleni yaptığına eminim.Harry rahatlamış halde yerinden kalktı, çantasını aldı.
Tam gidiyordu ki, arkasından haşin, kulak tırmalayıcı bir
ses konuştu.
"Bu gece olacak."
Harry hızla arkasına döndü. Profesör Trelawney
koltuğunda kaskatı kesilmişti, gözleri boş bakıyordu ve
ağzı sarkmıştı.
"Pa-pardon?" dedi Harry.
Ama anlaşılan Profesör Trelawney onu duymuyordu.
Gözleri dönmeye başladı. Paniğe kapılan Harry orada
öylece durdu. Profesör Trelawney bir tür nöbet geçirmek
üzereymiş gibiydi. Harry koşup hastane kanadına
gitmeyi düşünerek tereddüt etti - derken Profesör
Trelawney yeniden o haşin, kendininkine hiç
benzemeyen sesle konuşmaya başladı:
"Karanlık Lord yalnız ve dostsuz, müritleri
tarafından terk edilmiş durumda. Uşağı şu son
on iki yıldır zincir altında. Bu gece, gece
yarısından önce, hizmetkâr serbest kalacak ve
yeniden efendisine katılmaya gidecek.
Karanlık Lord, uşağının yardımıyla yine
güçlenecek, eskisinden de büyük ve korkunç
olacak. Bu gece... gece yarısından önce...
hizmetkâr... efendisine... katılmaya...
gidecek..."Profesör Trelawney'nin başı göğsüne düştü. Ağzından
bir hırıltı çıktı. Sonra birden, yine başını kaldırdı.
"Çok özür dilerim, yavrum" dedi hülyalı bir sesle.
"Gündüz sıcağından olmalı... Bir an dalmışım..."
Harry öylece durup bakakaldı.
"Bir sorun mu var, yavrum?"
"Az - az önce bana Karanlık Lord'un yeniden
güçleneceğini söylediniz... uşağının ona geri
döneceğini..."
Profesör Trelawney altüst olmuş görünüyordu.
"Karanlık Lord mu? Adı Anılmaması Gereken Kişi mi?
Evladım, bu şakaya gelecek şey değil... yeniden
güçlenecekmiş..."
"Ama az önce siz söylediniz! Dediniz ki, Karanlık Lord -"
"Sanırım sen de sızdın, yavrum!" dedi Profesör
Trelawney "Kesinlikle bu kadar abartılı bir kehanette
bulanacak değilim!"
Harry gümüşi merdivenden inip dönen merdivene geldi.
Kafası meşguldü... az önce Profesör Trelawney'nin
gerçek bir kehanette bulunduğuna mı tanık olmuştu?
Yoksa Profesör Trelawney, bunu sınava çarpıcı bir final
olarak mı yapmıştı?
Beş dakika sonra hızla Gryffindor Kulesi'nin dışındaki
güvenlik ifritlerinin yanından geçerken, Profesör
Trelawney'nin sözleri hâlâ kulağında yankılanıyordu.
Karşıdan gülen ve şakalaşan insanlar gelip geçiyor,
dışarıya ve iple çektikleri özgürlüğe doğru ilerliyorlardı;
Harry portre deliğine ulaşıp Ortak Salon'a girdiğinde,içerisi neredeyse bomboştu. Ancak, Ron'la Hermione
orada bir köşede oturuyorlardı.
"Profesör Trelawney" dedi Harry soluk soluğa,
"az önce
bana -"
Ama yüzlerindeki ifadeyi görünce lafı yarım kaldı.
"Şahgaga kaybetmiş" dedi Ron cılız bir sesle. "Hagrid
az önce bunu gönderdi."
Hagrid'in notu bu defa kuruydu, gözyaşları mürekkebi
dağılmamıştı, ama görünüşe bakılırsa yazarken eli öyle
titremişti ki, not neredeyse okunmayacak haldeydi.
Temyizi kaybettik. Günbatımında infaz
edecekler. Yapabileceğiniz bir şey yok.
Gelmeyin. Görmenizi istemiyorum.
Hagrid.
"Gitmek zorundayız" dedi Harry hiç tereddüt etmeden.
"Orada kendi başına oturup celladı bekleyemez!"
"Günbatımında ama" dedi Ron. Donuk gözlerle
pencereden dışarı bakıyordu. "Hayatta izin vermezler...
özellikle de sana, Harry..."
Harry başını ellerinin arasına gömüp düşünmeye
başladı.
"Keşke görünmezlik pelerini olsaydı..."
"Nerede?" dedi Hermione.Harry ona pelerini tek gözlü cadının altındaki geçitte
bıraktığını anlattı.
"... Snape beni bir daha oralarda görürse, başım ciddi
derde girer" diye bitirdi lafını.
"Doğru" dedi Hermione, ayağa kalkarak. "Seni görürse...
cadının kamburunu nasıl açıyorum demiştin?"
"Tı-tıklayıp 'Dissendium' diyorsun" dedi Harry. "Ama -"
Hermione onun cümlesini bitirmesini beklemedi; odanın
öbür ucuna yürüdü, Şişman Hanım'ın portresini itip açtı
ve gözden kayboldu.
"Almaya gitmedi, değil mi?" dedi Ron, arkasından
bakakalarak.
Almaya gitmişti. Hermione on beş dakika sonra,
cüppesinin içine sakladığı gümüşi renkte pelerinle
döndü.
"Hermione, son zamanlarda sana neler oluyor,
bilmiyorum!" dedi Ron, afallamış halde. "Önce Malfoy'a
vuruyorsun, sonra Profesör Trelawney'nin dersinden
çıkıp gidiyorsun -"
Herrnione'nin koltukları kabarmıştı.
Herkesle birlikte akşam yemeğine indiler, ama
yemekten sonra Gryffindor Kulesi'ne dönmediler. Harry,
pelerini cüppesinin önüne tıkmıştı; şişkinliği saklamak
için kollarını kavuşturarak dolaşması gerekiyordu. Giriş
Salonu'nun dışında, boş bir odada gizlenerek salonun
boşalmasını beklediler. Salondan son iki kişinin de
çıktığını ve arkalarından kapının kapandığını duyduktan
sonra, Hermione kapıdan kafasını uzattı."Tamam,
" diye fısıldadı. "Kimse yok - pelerini geçir -"
Kimse görmesin diye birbirlerine çok yakın yürüyerek,
salonu pelerinin altında, parmak uçlarında geçtiler,
sonra da taş merdivenlerden inip dışarı çıktılar. Yasak
Orman'ın üzerinde batan güneş, ağaçların en üstteki
yapraklarını ışıl ışıl yapmıştı.
Hagrid'in kulübesine ulaşıp kapıyı çaldılar. Cevap
vermesi bir dakika sürdü. Kapıyı açtığındaysa, solgun
bir yüzle ve tir tir titreyerek kim geldi diye etrafına
bakındı.
"Biziz" diye fısıldadı Harry. "Üstümüzde görünmezlik
pelerini var. Bizi içeri al da çıkaralım."
"Gelmemeliydiniz!" diye fısıldadı Hagrid. Ama geri
çekilip, girmelerine izin verdi. Hagrid hemen kapıyı
kapattı, Harry de pelerini çekip üzerlerinden çıkardı.
Hagrid ağlamıyordu, onların boynuna da atılmadı.
Nerede olduğunu ve ne yapacağını bilmeyen biri gibi
davranıyordu. Bu çaresizliği izlemek, gözyaşlarını
izlemekten de zordu.
"Çay ister misiniz?" dedi. Çaydanlığa uzanırken
kocaman elleri titriyordu.
"Şahgaga nerede, Hagrid?" dedi Hermione tereddütlü
bir sesle.
"Onu - onu dışarı çıkardım" dedi Hagrid. Sürahiyi
doldururken sütü bütün masaya döktü. "Balkabağı
tarhında bağlı duruyor. Ağaçları görsün, temiz hava
alsın istedim, son -"Hagrid'in elleri öyle fena titredi ki, süt sürahisi elinden
kayıp yere düştü ve paramparça oldu.
"Bana bırak, Hagrid" dedi Hermione hemen. Çabucak
gidip temizlemeye başladı.
"Dolapta bir tane daha var" dedi Hagrid, oturup alnını
koluna silerek. Harry göz ucuyla Ron'a baktı, Ron da
ona çaresiz bakışlarla yanıt verdi.
Harry onun yanına oturarak,
"Kimsenin yapabileceği bir
şey yok mu, Hagrid?" diye sordu kızgın bir sesle.
"Dumbledore -"
"Denedi" dedi Hagrid. "Komite'nin kararını geçersiz
kılacak gücü yok. Onlara Şahgaga'nın zararsız
olduğunu söyledi, ama hepsi korkuyor... O Lucius
Malfoy nasıl biridir, bilirsin... tehdit etmiştir onları...
Cellat, yani Macnair, o da Malfoy'un eski bir arkadaşı...
ama çabuk ve acısız olacak... ve ben yanında
olacağım..."
Hagrid yutkundu. Gözleri çılgınca kulübeyi tarıyordu,
sanki bir umut kırıntısı ya da ufacık da olsa bir teselli
arıyormuş gibiydi.
"Dumbledore da gelecek - şey yapılırken. Bu sabah
yazdı bana. Benimle birlikte - birlikte olmak istiyor.
Büyük adam, Dumbledore..."
Yeni bir süt sürahisi bulmak için Hagrid'in dolabını
karıştıran Hermione'den hafif bir hıçkırık geldi, ama
hemen kendini tuttu. Elinde yeni sürahiyle doğrulurken,
gözyaşlarına hâkim olmaya çalışıyordu."Biz de seninle kalacağız, Hagrid" diye başladı
konuşmaya, ama Hagrid salkım saçak kafasını iki yana
sallamaya başlamıştı bile.
"Sizin şatoya dönmeniz gerekiyor. Dedim ya,
seyretmenizi istemiyorum. Ayrıca burada da olmamanız
gerekiyor... Fudge ve Dumbledore izinsiz çıktığınızı
öğrenirlerse, Harry, senin başına bayağı iş açılır."
Şimdi Hermione'nin yüzünden aşağı sessiz gözyaşları
süzülüyordu. Ama çayla uğraşarak onları Hagrid'den
sakladı. Sonra, tam sürahiyi doldurmak için eline süt
şişesini almıştı ki, küçük bir çığlık attı.
"Ron! İna-inanamıyorum - Scabbers bu!"
Ron'un ağzı şaşkınlıktan açık kalmıştı.
"Neden bahsediyorsun sen?"
Hermione süt sürahisini masaya götürüp baş aşağı
çevirdi. Fare Scabbers deli gibi cıyakladı, sürahinin
içinde kalmak için epey çırpındı, ama sonunda kayarak
masanın üstüne düştü.
"Scabbers!" dedi Ron şaşkın şaşkın. "Scabbers, burada
ne arıyorsun?"
Çırpınan fareyi alıp ışığa tuttu. Scabbers berbat
durumdaydı. Her zamankinden de zayıftı, epey tüy
dökmüş, yer yer kelleşmişti. Ron'un elinden kurtulmak
için deli gibi debeleniyordu.
"Tamam, Scabbers!" dedi Ron. "Kedi yok! Burada seni
incitecek hiçbir şey yok!"
Hagrid gözlerini pencereye dikerek birden ayağa kalktı.
Normalde al al olan yüzü, parşömen rengi kesilmişti."Geliyorlar..."
Harry, Ron ve Hermione hızla arkalarına döndüler.
Birkaç kişi, uzaktaki şatonun merdivenlerinden iniyordu.
En önde Albus Dumbledore vardı, gümüşi sakalı
güneşin son ışıklarıyla parlıyordu. Hemen yanında
Cornelius Fudge yürüyordu. Arkalarından da takatsiz ve
yaşlı Komite üyesiyle cellat Macnair geliyordu.
"Gitmeniz lazım" dedi Hagrid. Sapır sapır titriyordu. "Sizi
burada bulmamalılar... gidin, hadi..."
Ron, Scabbers'ı cebine tıktı, Hermione ise pelerini aldı.
"Sizi arkadan çıkarayım" dedi Hagrid.
Onun peşinden gidip arka bahçeye çıktılar. Harry
kendini tuhaf bir şekilde rüyadaymış gibi hissediyordu.
Birkaç metre ileride, Hagrid'in balkabağı tarhında bir
ağaca bağlı Şahgaga'yı görünce bu his daha da
güçlendi. Şahgaga bir şeyler olduğunun farkındaydı.
Sivri kafasını bir o yana bir bu yana döndürüyor, yeri
sinirli sinirli eşeliyordu.
"Bir şey yok, Gaga" dedi Hagrid usulca. "Bir şey yok..."
Harry, Ron ve Hermione'ye döndü. "Hadi" dedi. "Gidin."
Ama kıpırdamadılar.
"Hagrid, yapamayız -"
"Onlara gerçekte ne olduğunu anlatırız -"
"Onu öldüremezler -"
"Gidin!" dedi Hagrid hiddetle. "Durum zaten fena, bir de
siz başınızı derde sokmayın!"Hiç seçenekleri yoktu. Hermione, pelerini Ron'la
Harry'nin üzerine çekerken, kulübenin ön tarafından
insan sesleri geldiğini duydular. Hagrid üçünün az önce
gözden kaybolduğu noktaya baktı.
"Çabuk gidin" dedi boğuk bir sesle. "Dinlemeyin ..."
Ve kapısı çalınınca, dönüp kulübesine doğru yürüdü.
Harry, Ron ve Hermione yavaş yavaş, korkudan
kendilerinden geçmiş bir halde Hagrid'in evinin
etrafından dolaşmaya koyuldular. Tam evin öbür tarafına
ulaşırlarken, ön kapı sertçe kapandı.
"Lütfen, acele edelim" diye fısıldadı Hermione.
"Dayanamam, katlanamam..."
Çimenden yokuş yukarı, şatoya doğru ilerlemeye
başladılar. Güneş şimdi hızla batıyordu; gökyüzü berrak,
morumsu bir griye dönmüştü, ama batıya doğru yakut
kırmızısı bir parıltı görülüyordu.
Ron birden durdu.
"Lütfen, Ron" dedi Hermione.
"Scabbers - rahat - durmuyor -"
Ron iki büklüm olmuş, Scabbers’ı cebinde tutmaya
çalışıyordu. Ama fare çıldırmıştı; deli gibi ciyaklıyor,
kıvrılıp çırpınıyor, dişlerini Ron'un eline geçirmeye
çalışıyordu.
"Scabbers, seni sersem, benim, Ron" diye tısladı Ron.
Arkalarında bir kapının açıldığını duydular. Birileri
konuşmaya başladı."Ron, lütfen gidelim, yapmak üzereler!" dedi Hermione
fısıldayarak.
'Tamam - Scabbers, rahat dur -"
İlerlediler; Harry de Hermione gibi arkalarından gelen
sesleri dinlememeye çalışıyordu. Ron yine durdu.
"Tutamıyorum - Scabbers, kes sesini, herkes duyacak -"
Fare deli gibi ciyaklıyordu, ama yine de sesi Hagrid'in
bahçesinden gelen sesleri bastırmıyordu. Belli belirsiz
erkek sesleri duyuldu. Sonra bir sessizlik ve ansızın bir
baltanın havayı yarmasının ve darbesinin sesi.
Hermione sendeledi...
"Yaptılar!" diye fısıldadı Harry'ye. "İnanamıyorum -
yaptılar!"ON YEDİNCİ BÖLÜM: KEDİ, FARE
VE KÖPEK
Harry'nin şoktan aklı durmuştu sanki. Üçü, dehşetten
oldukları yere mıhlanmış gibi, görünmezlik pelerininin
altında öylece durdular. Batan güneşin son ışınları, uzun
gölgelerin düştüğü araziyi kanlı bir ışıkla boyamıştı.
Sonra, arkalarından, vahşi bir uluma duydular.
"Hagrid" diye mırıldandı Harry. Ne yaptığını
düşünmeksizin geri döndü, ama hem Ron, hem
Hermione kollarından tuttular.
"Yapamayız" dedi Ron, kâğıt gibi bembeyaz olmuştu.
"Onu görmeye gittiğimizi öğrenirlerse başı daha da fazla
derde girer..."
Hermione'nin soluğu kesik kesik ve düzensizdi.
"Nasıl– yapa-bildiler?" dedi tıkanırcasına. "Nasıl
yapabildiler?"
"Hadi gel" dedi Ron. Dişleri zangırdıyor gibiydi.
Geriye, şatoya doğru yola koyuldular. Pelerinin altında
saklı kalabilmek için ağır ağır yürüyorlardı. Işık artık
hızla çekiliyordu. Açık araziye geldiklerinde, karanlık, bir
büyü gibi etraflarına yerleşmişti.
"Scabbers, uslu dur" diye tısladı Ron, elini göğsüne
bastırdı. Fare deli gibi kıvranıyordu. Ron birden durdu,
Scabbers'ı cebinin dibine itmeye çalıştı. "Nen var senin,
aptal fare? Kıpırdama - AHH! Beni ısırdı!""Ron, sus!" diye fısıldadı Hermione telaşla. "Fudge her
an buraya gelebilir -"
"Yerinde - durmuyor -"
Scabbers belli ki dehşete kapılmıştı. Bütün gücüyle
kıvranıyor, Ron'un elinden kurtulmaya çalışıyordu.
"Nesi var bunun?"
Ama Harry az önce Crookshanks'i görmüştü - vücudu
yere yapışmış, koca sarı gözleri karanlıkta tekinsiz bir
şekilde parıldayarak, onlara doğru sinsi sinsi ilerliyordu.
Onları görüyor muydu, yoksa sadece Scabbers'ın
ciklemelerini mi izliyordu, bilemiyordu Harry.
"Crookshanks!" diye inledi Hermione. “Hayır, git burdan,
Crookshanks! Git burdan!"
Ama kedi daha da yaklaşıyordu.
"Scabbers - HAYIR!"
Çok geç - fare Ron'un onu kavrayan parmaklarının
arasından kaymış, yere atlamış ve kaçıp gitmişti.
Crookshanks tek bir hamleyle onun arkasından sıçradı.
Ron da, daha Harry ile Hermione onu durduramadan,
görünmezlik pelerinini üstünden atarak karanlığa doğru
fırladı.
"Ron!" diye inledi Hermione.
O ve Harry birbirlerine baktılar, sonra ikisi de koşarak
Ron'un peşinden gittiler; pelerinin altındayken doğru
dürüst koşamadıkları için onu üstlerinden attılar.
İkisi Ron'un ardından fırlayınca, pelerin de flama gibi
peşlerinden dalgalanmaya başladı. Az ötede Ron'unayaklarının gümbürdeyişini ve Crookshanks'e bağırışını
duyuyorlardı.
"Çekil onun yanından -çekil- Scabbers, gel buraya."
Bir gümbürtü duyuldu.
"Yakaladım işte! Defol şurdan, seni pis kedi."
Harry ve Hermione az daha Ron'a takılıp düşüyorlardı;
tam önünde kayarak durdular. Ron toprağa yayılmıştı,
ama Scabbers yeniden cebindeydi. Kıpırdayıp duran
şişkinliği iki eliyle sıkı sıkı tutuyordu.
"Ron - pelerinin - altına - gel" diye soludu Hermione.
"Dumbledore - Bakan - bir dakika sonra dışarı
çıkacaklar -"
Ama daha kendilerini yeniden örtemeden, hatta daha
soluklanamadan, devasa pençelerin patırtısını duydular.
Birisi karanlıktan onlara doğru hızla geliyordu -
muazzam büyüklükte, soluk gözlü, kuzgun karası bir
köpek.
Harry asasına doğru uzandı, ama çok geç - köpek hızla
ileri atılmış ve ön ayaklarıyla göğsüne vurmuştu. Harry,
bir tüy anaforu içinde geri geri gidip devrildi; onun sıcak
nefesini hissetti, upuzun dişlerini gördü -
Ama köpek, sıçrayışının hızıyla biraz fazla ileri
sürüklenmişti; Harry'nin üzerinden yuvarlanıp gitti.
Kendini sersemlemiş ve kaburgaları kırılmış gibi
hisseden Harry, ayağa kalkmaya çalıştı. Kayarak yeni
bir saldırı için onlara dönen köpeğin hırladığını
duyabiliyordu.Ron ayağa kalkmıştı. Köpek üzerlerine atlarken, Harry'yi
kenara itti; köpeğin çenesi, Harry yerine Ron'un dışarı
uzanmış koluna geçti. Harry köpeğin üzerine atladı, bir
avuç tüy yakaladı, ama köpek Ron'u sanki bez bir
bebekmiş gibi kolayca sürükleyerek uzaklaştırıyordu.
Sonra, nereden geldiği anlaşılmayan bir şey Harry'nin
yüzüne öyle bir vurdu ki, yeniden yere serildi.
Hermione'nin de acıyla feryat ettiğini ve düştüğünü
duydu. Harry asasını kavradı, gözlerini kırparak,
kafasından süzülen kanı uzaklaştırmaya çalıştı.
"Lumos!" diye fısıldadı.
Asanın ışığı ona kalın bir ağacın gövdesini gösterdi.
Scabbers'ı Şamarcı Söğüt'ün gölgesine kadar
kovalamışlardı. Ağacın dalları şiddetli bir rüzgârdaymış
gibi çatırdıyor, daha fazla yaklaşmalarını önlemek için
kamçı gibi ileri geri savruluyordu.
Ve orada, gövdenin dibinde, köpek Ron'u köklerdeki
büyük bir aralıktan geri geri içeri sürüklüyordu - Ron
şiddetle mücadele ediyordu, ama başı ve göğsü gözden
kaybolmak üzereydi -
"Ron!" diye haykırdı Harry, onları izlemek için hamle etti,
ama kalın bir dal havayı öldürücü biçimde kamçılayınca,
yeniden geri çekilmek zorunda kaldı.
Tek görebildikleri, Ron'un bir bacağıydı. Köpeğin onu
daha da aşağı çekmesini önleme çabasıyla bir köke
kanca gibi sarılmıştı. Sonra korkunç bir çatırdama
havayı silah sesi gibi yardı. Ron'un bacağı kırılmıştı, bir
saniye sonra da ayağı gözden kayboldu.
"Harry - yardım getirmemiz gerek -" diye bağırdı,Hermione. Onun üstünde de kan vardı. Söğüt omzunu
kesmişti.
"Hayır! O şey onu yiyecek kadar büyük, vaktimiz yok -"
"Yardımsız asla geçemeyiz -"
Yaprakları yumruk gibi sıkılmış bir dal, kamçı gibi onlara
doğru savruldu.
"O köpek giriyorsa, biz de girebiliriz" diye soludu Harry.
Oraya buraya atılıyor, havada sallanırken ıslık çalan
hırçın dalların arasından bir yol bulmaya çalışıyordu,
ama ağacın vurma menziline girmeden köklere bir
santim olsun yaklaşamıyordu.
"Ah, yardım edin, yardım edin" diye çaresizce fısıldadı
Hermione. Oracıkta ne yapacağını bilmeden dört
dönüyordu. "Lütfen..."
Crookshanks ileri atıldı. Etrafı döven dalların arasından
yılan gibi süzüldü ve ön ayaklarını gövdedeki bir yumru
üzerine koydu.
Ağaç sanki mermere dönmüş gibi, bir anda
hareketsizleşti. Tek yaprak kımıldamıyor, sallanmıyordu.
"Crookshanks!" diye fısıldadı Hermione kararsızca.
Şimdi Harry'nin kolunu tutmuş, acıtacak gibi sıkıyordu.
"Nasıl bildi -"
Harry acı acı,
"O köpekle arkadaş" dedi. "İkisini birlikte
gördüm. Gel hadi - asanı da çıkart -"
Birkaç saniyede ağacın yanına vardılar, ama daha
köklerdeki açıklığa gelmeden, Crookshanks çizgili
kuyruğunu savurarak içeri kaymıştı bile. Sıra
Harry'deydi; başı önde sürünerek girdi, toprak eğimdenaşağı kayarak çok alçak bir tünelin dibine indi.
Crookshanks biraz ilerideydi, gözleri Harry'nin asasının
ışığında parıldıyordu. Birkaç saniye sonra Hermione de
kayarak Harry'nin yanına inmişti.
Dehşet dolu bir sesle,
"Ron nerede?" diye fısıldadı.
"Buradan gidiyoruz" dedi Harry, mecburen kambur
durarak. Crookshanks'in arkasından yola koyuldu.
Hermione arkasından, soluk soluğa,
"Bu tünel nereye
çıkıyor?" diye sordu.
"Bilmiyorum... Çapulcu Haritası'nda işaretli, ama Fred
ve George hiç kimsenin buraya girmediğini söylediler.
Haritanın kıyısı boyunca ilerliyor, sanki Hogsmeade'e
çıkıyor gibi..."
İki büklüm halde, gidebileceklerince hızla gittiler. İleride
Crookshanks'in kuyruğu yukarı aşağı hareket ederek bir
görünüyor, bir kayboluyordu. Tünel bitmek bilmedi,
Balyumruk'a çıkan geçit kadar uzun gibiydi. Harry
sadece Ron'u ve o koskocaman köpeğin ona neler
yapıyor olabileceğini düşünüyordu... Çömelik halde
koşuyor, kesik kesik ve acı içinde soluyordu.
Sonra tünel yükselmeye başladı, derken kıvrıldı ve
Crookshanks yok oldu. Harry onun yerine küçük bir
aralıktan gelen bir demet loş ışık görüyordu.
O ve Hermione durakladılar. Soluklanmaya çalışarak
yavaşça ilerlediler. Ötede ne olduğunu görmek için ikisi
de asasını kaldırmıştı.
Bir odaydı bu, karmakarışık, tozlu bir oda. Duvarlardaki
kâğıtlar soyulmuştu, döşemenin her yerinde lekelervardı. Bütün mobilyalar, sanki birisi onları bir yere çarpıp
kırmış gibi parçalanmıştı. Pencerelerin hepsine tahta
çakılmıştı.
Harry, Hermione'ye bir bakış attı. O da, çok korkmuş
görünse bile, evet anlamında başını salladı.
Harry kendini delikten yukarı çekti, çevreye göz attı.
Oda boştu, ama sağ taraflarındaki bir kapı açıktı, gölgeli
bir hole gidiyordu. Hermione birden Harry'nin kolunu
yeniden kavradı. Kocaman açılmış gözleri, tahta
çakılmış pencerelerde dolaşıyordu.
"Harry" diye fısıldadı. "Sanırım Bağıran Baraka'dayız."
Harry etrafına bakındı. Gözüne yakınlarındaki tahta bir
iskemle çarptı. İskemle paramparçaydı, bacaklarından
biri tümüyle koparılmıştı.
Ağır ağır,
"Bunu hayaletler yapmış olamaz" dedi.
Tam o anda yukarıda bir çatırtı duyuldu. Bir şey hareket
etmişti. İkisi de tavana baktı. Hermione, Harry'nin kolunu
öyle sıkıyordu ki, Harry’nin parmakları uyuşmaya
başlamıştı. Ona bakıp kaşlarını kaldırdı; Hermione
başını bir kez daha evet anlamında salladı ve Harry’nin
kolunu bıraktı.
Olabildiğince sessiz ve yavaş ilerleyerek hole girdiler ve
yıkık dökük merdivenden üst kata çıktılar. Her şey kalın
bir toz tabakasıyla örtülüydü, döşeme hariç. Döşemede,
üst kata sürüklenen bir şey enli, parlak bir şerit izi
bırakmıştı.
Karanlık sahanlığa vardılar."Nox" diye fısıldadı ikisi birden ve asalarının ucundaki
ışıklar söndü. Sadece bir kapı açıktı. Oraya doğru usul
usul giderlerken, arkasında bir ses duydular. Hafif bir
inilti ve derinden gelen, güçlü bir mırıltı. Son kez
bakıştılar, son kez başlarını sallayarak anlaştılar.
Asasını önünde sıkı sıkı tutan Harry, bir tekmede kapıyı
ardına kadar açtı.
Perdeleri tozlu olan görkemli bir dört direkli karyolada
Crookshanks yatıyordu, onları görünce yüksek sesle
mırladı. Yanında, yerde Ron durmuş, garip bir açıyla
kıvrılmış bacağını tutuyordu.
Harry ve Hermione ona doğru koştular.
"Ron - iyi misin?"
"Köpek nerede?"
"Köpek değil" diye inledi Ron. Dişleri ıstırapla sıkılmıştı.
"Harry, bu bir tuzak -"
"Ne -"
"Köpek o... o bir Animagus..."
Ron, Harry'nin omzunun ötesine bakıyordu. Harry hızla
döndü. Gölgelerin içindeki adam, bir anda kapıyı
arkalarından kapattı.
Kirli ve gür, keçeleşmiş saçları dirseklerine kadar
uzanıyordu. Derin, karanlık göz yuvalarının içinde
gözleri parlıyor olmasa, rahatlıkla ceset sanılabilirdi.
Mum gibi derisi yüzünün kemikleri üzerinde öylesine
gerilmişti ki, yüzü kafatasına benziyordu. Sırıttığında,
sarı dişleri ortaya çıktı. Bu adam, Sirius Black'ti."Expelliarmus!" dedi çatlak bir sesle, Ron'un asasını
onlara tutarak.
Harry ve Hermione'nin asaları ellerinden fırlayıp havaya
uçtu ve Black onları yakaladı. Sonra öne bir adım attı.
Gözleri Harry'ye dikiliydi.
Boğuk bir sesle,
"Gelip arkadaşını kurtaracağını
düşündüm" dedi. Sesini kullanma alışkanlığını uzun
süre önce yitirmiş gibiydi. "Baban da benim için aynı
şeyi yapardı. Cesaret gösterdin, hemen bir öğretmene
koşmadın. Şükran duyuyorum... bu her şeyi
kolaylaştıracak..."
Black'in babasına sataşması, sanki ovuşturmuş gibi
Harry'nin kulaklarında çınladı. Göğsünde tokurdayan bir
nefret patlak verdi, korkuya yer bırakmadı. Hayatında ilk
kez asasını kendini savunmak için değil, saldırmak için
elinde istiyordu... öldürmek için. Ne yaptığını bilmeden
ileri hamle etti, ama aniden iki yanında da bir hareket
oldu ve iki çift el onu yakalayıp geriye çekti. "Hayır,
Harry!" diye soludu Hermione, aklı başından gitmiş bir
fısıltıyla. Ama Ron, Black'e döndü.
"Harry'yi öldürmek istiyorsan, bizi de öldürmelisin!" dedi
ateşli ateşli. Hem de ayakta durmak için gösterdiği
gayretten rengi daha da solduğu ve konuşurken hafifçe
sallandığı halde.
Black'in gölgeli gözlerinde bir ışık parlayıp söndü.
"Uzan" dedi alçak sesle Ron'a. "O bacağı daha da beter
hale getireceksin."
"Beni duydun mu?" dedi Ron cılız bir sesle. Ayakta
durabilmek için, acı içinde, hâlâ Harry'ye tutunuyordu."Üçümüzü birden öldürmen gerekecek!"
"Bu gece burada tek bir cinayet işlenecek” dedi Black,
sırıtışı bütün yüzüne yayıldı.
"Niyeymiş?" dedi Harry tükürürcesine. Bir yandan da
kendini Ron ve Hermione'nin ellerinden kurtarmaya
çalışıyordu. "Geçen sefer aldırmamıştın, değil mi?
Pettigrew'i ortadan kaldırmak için bütün o Muggle'ları da
öldürmüştün... Ne oldu, yoksa Azkaban'da yufka yürekli
mi oldun?"
"Harry!" diye sızıldandı Hermione. "Sussana!"
"O BENİM ANNEMLE BABAMI ÖLDÜRDÜ!" diye
kükredi Harry. Büyük bir çabayla Hermione ve Ron'un
ellerinden kurtulup ileri atıldı.
Sihri mihri unutmuştu - kendisinin kısa, sıska ve on üç
yaşında, Black'in ise uzun boylu, yetişkin bir adam
olduğunu unutmuştu. Harry'nin tek bildiği, Black'in
canını elinden geldiği kadar yakmak istediğiydi, bunun
karşılığında kendi canının ne kadar yanacağı da
umurunda değildi...
Belki de Harry'nin böyle aptalca bir şey yapmasının
şokundan, Black asaları vaktinde kaldırmadı. Harry'nin
ellerinden biri Black'in sıskacık bileğine sarıldı, onu
asaların ucunu bırakmaya zorladı. Harry'nin diğer eli
yumruk olup Black'in başının kenarına çarptı, ikisi birden
geriye, duvara doğru düştüler.
Hermione çığlık atıyordu; Ron haykırıyordu; Black'in
elindeki asalardan, Harry'nin yüzünü birkaç santimle
ıskalayan kıvılcım fıskiyeleri fışkırmıştı. Harry
parmaklarının altındaki kara kuru kolun çılgıncakıvrandığını hissetti, ama onu tutmaya devam etti. Öbür
eliyle Black'in neresini bulsa yumrukluyordu.
Ama Black'in boştaki eli Harry'nin boğazını buldu.
"Hayır" diye tısladı. "Haddinden fazla bekledim -"
Parmakları gerildi. Harry tıkandı, gözlüğü çarpılmıştı.
Sonra Hermione'nin ayağının yoktan var olmuş gibi
savrulduğunu gördü. Black acıyla homurdanarak
Harry'yi bıraktı. Ron kendini Black'in asayı tutan eline
atmıştı, Harry hafif bir çatırtı duydu.
Birbirine dolaşmış gövdelerden kurtuldu, kendi asasının
yerde yuvarlandığını gördü; kendini ona doğru fırlattı
ama -
"Ahhh!"
Crookshanks de kavgaya katılmıştı. Ön ayaklarının
tırnaklarını Harry'nin koluna iyice batırdı. Harry onu
savurdu, ama Crookshanks şimdi de onun asasına
doğru koşuyordu -
"SAKIN HA!" diye kükredi Harry. Crookshanks'e nişan
alıp bir tekme savurdu, kedi tükürükler saçarak yana
doğru uçtu. Harry asasını kapıp döndü -
"Çekilin önümden!" diye bağırdı Ron ve Hermione'ye.
İkinci kez söylemesine gerek kalmadı. Soluk soluğa
kalmış, dudağı kanayan Hermione, kendisinin ve Ron'un
asalarını kaparak ortadan kaçıldı. Ron dört direkli
karyolaya kadar sürünerek gitti, üzerine yığıldı. Hızla
nefes alıyordu, beyaz yüzü şimdi hafiften yeşermişti, her
iki eliyle kırık bacağını kavramıştı.Black duvarın dibine yığılmış haldeydi. Harry'nin
yavaşça yaklaşmasını izlerken, zayıf göğsü hızla
yükselip alçalıyordu. Harry asasını dosdoğru Black'in
kalbine tutuyordu.
"Beni öldürecek misin, Harry?" diye fısıldadı Black.
Harry tepesinde durup ona bakmaya başladı, asası hâlâ
kalbine işaret ediyordu. Black'in sol gözünün çevresinde
mosmor bir çürük oluşmaktaydı, burnu da kanıyordu.
"Annemle babamı öldürdün" dedi Harry. Sesi biraz
titriyordu, ama asasını tutan eli sabit sayılırdı.
Black, o çökmüş gözleriyle ona baktı.
Çok yavaşça,
"İnkâr etmiyorum" dedi. "Ama eğer bütün
hikâyeyi bilseydin -"
"Bütün hikâye mi?" diye tekrarladı Harry, kulaklarında
müthiş bir zonklama vardı. "Onları Voldemort'a sattın,
bilmem gereken tek şey bu!"
"Beni dinlemelisin" dedi Black, şimdi sesinde bir telaş
seziliyordu. "Dinlemezsen pişman olursun...
anlamıyorsun..."
"Sandığından çok daha iyi anlıyorum" dedi Harry, şimdi
sesi her zamankinden çok titriyordu. "Sen onu hiç
duymadın, değil mi? Annemi... Voledmort'un beni
öldürmesine engel olmaya çalışırken... ve sen yaptın
bunu... sen yaptın..."
Daha ikisi de başka bir şey söyleyemeden, sarı turuncu
renkte bir şey Harry'nin yanından yıldırım gibi geçti;
Crookshanks, Black'in göğsüne sıçradı ve orayayerleşti, tam kalbinin üstüne. Black gözlerini kırptı ve
kediye baktı.
"Git burdan" diye mırıldandı, Crookshanks'i üstünden
atmaya çalışarak.
Ama Crookshanks pençelerini Black'in cüppesine
geçirdi ve yerinden kımıldamadı. Çirkin, ezik yüzünü
Harry'ye çevirdi ve o koca sarı gözlerle ona baktı.
Harry'nin sağındaki Hermione hıçkırdı.
Harry asasını daha da sıkı tutarak Black ve
Crookshanks'e baktı. Ne olmuş yani kediyi de öldürmesi
gerekiyorsa? Black'le işbirliği yapmıyor muydu? Eğer
Black'i korumaya çalışırken ölmeye hazırsa, bu Harry'yi
ilgilendirmezdi... Black onu kurtarmaya çalışıyorsa, bu
da sadece onun Crookshanks'e Harry'nin annesiyle
babasına verdiğinden daha çok önem verdiğini
kanıtlardı...
Harry asasını kaldırdı. Yapacaksa şimdi yapmalıydı.
Annesinin ve babasının intikamını alma vakti gelmişti.
Black'i öldürecekti. Black'i öldürmek zorundaydı. İşte
fırsat gelmişti...
Saniyeler uzadı, Harry hâlâ, asasını dengede tutmuş,
donmuş gibi orada duruyordu. Black başını kaldırmış
ona bakıyordu, Crookshanks göğsündeydi; yatağın
yakınlarından Ron'un düzensiz solukları geliyordu;
Hermione suskundu.
Derken yeni bir ses duyuldu -
Yukarı doğru belli belirsiz ayak sesleri yaklaşıyordu - biri
merdivenlerden çıkıyordu."YUKARIDAYIZ!" diye çığlık attı Heımione birden.
“YUKARIDAYIZ - SIRIUS BLACK - ÇABUK”
Black irkildi, az daha Crookshanks'i yerinden ediyordu.
Harry asasına kasılmışçasına yapıştı - "Yap şimdi!"
diyordu kafasındaki bir ses - ama ayak sesleri
merdivenlerden yukarı gümbürdeyerek yükseliyordu ve
Harry hâlâ düşündüğü şeyi yapmamıştı.
Odanın kapısı bir kırmızı kıvılcımlar sağanağıyla açıldı
ve Profesör Lupin paldır küldür içeri girerken Harry hızla
döndü. Lupin'in yüzünden kan çekilmişti, asasını
kaldırmıştı, hazırdı. Gözleri yerde yatan Ron'un, kapının
yanına sinmiş Hermione'nin, Black'e yönelttiği asasıyla
orada duran Harry'nin ve sonra Harry'nin ayakları
dibinde örselenmiş, kanlar içinde yatan Black'in
üzerinde dolaştı.
"Expelliarmus!" diye bağırdı Lupin.
Harry'nin asası bir kez daha elinden uçup gitti.
Hermione'nin tuttuğu iki asa da. Lupin hepsini ustaca
yakaladı, sonra odanın ortasına giderek, Crookshanks'in
korumak ister gibi hâlâ göğsünde yattığı Black'e
gözlerini dikip baktı.
Harry oracıkta duruyordu, birden bir boşluk duygusuna
kapılmıştı. Yapamamıştı. Cesaret edememişti. Black
yine Ruh Emiciler'e teslim edilecekti.
Sonra Lupin garip bir sesle, bastırılmış bir duyguyla
titreyen bir sesle konuştu: "O nerede, Sirius?"
Harry hemen Lupin'e baktı. Onun ne demek istediğini
anlamıyordu. Kimden bahsediyordu Lupin? Yeniden
dönüp Black'e baktı.Black'in yüzü ifadesiz sayılırdı. Birkaç saniye hiç
kıpırdamadı. Sonra, boş elini ağır ağır kaldırdı ve
dosdoğru Ron'u gösterdi. Hiçbir şey anlamayan Harry
dönüp Ron'a baktı, Ron sersemlemiş görünüyordu.
"İyi ama..." diye mırıldandı Lupin, Black'e sanki zihnini
okumak istercesine dikkatle bakıyordu. "Niye daha önce
kendini göstermedi? Yoksa -" Lupin'in gözleri birden
açıldı, Black'te ötekilerin göremediği bir şey görüyormuş
gibiydi,
"- yoksa o muydu... yoksa yer mi değiştirdiniz...
bana söylemeden?"
Black, çökük gözlerini Lupin'in yüzünden ayırmadan,
başını evet anlamında ağır ağır salladı.
"Profesör Lupin" diye araya girdi Harry yüksek sesle,
"ne oluy–?"
Ama sorusunu bitiremedi, çünkü gördüğü şey sesinin
gırtlağında donup kalmasına yol açtı. Lupin, asasını
indiriyordu. Bir an sonra Black'in yanına yürümüş, elini
tutmuş, onu ayağa kaldırarak Crookshanks'in yere
düşmesine yol açmış, sonra da Black'i kardeşiymiş gibi
kucaklamıştı.
Harry kendini sanki midesinin dibi düşmüş gibi hissetti.
"İNANAMIYORUM BUNA!" diye bir çığlık attı Hermione.
Lupin, Black'i bırakıp ona döndü. Hermione yerden
kalkmış, gözlerinde çılgınca bakışlarla, eliyle Lupin'i
işaret ediyordu. "Siz - siz -"
"Hermione -"
"- siz ve o!"
"Hermione, sakin ol -""Kimseye söylemedim!" Sesi cırtlak bir ton almıştı.
"Sizin hatırınız için hep sakladım -"
"Hermione, dinle beni, lütfen!" diye bağırdı Lupin.
"Açıklayabilirim -"
Harry titrediğini hissediyordu, korkuyla değil ama yeni
bir hiddet dalgasıyla.
"Size güvendim" diye haykırdı Lupin’e, sesi kontrolden
çıkmıştı,
"oysa siz hep onun dostuydunuz!"
"Yanılıyorsun" dedi Lupin,
"Ben on iki yıldır Sirius'un
dostu değildim, ama şimdi öyleyim... bırak da
açıklayayım..."
"HAYIR!" diye çığlık attı Hermione. "Harry, ona
güvenme, Black'in şatoya girmesine yardımcı oluyordu,
senin ölmeni o da istiyor - o bir kurtadam.
Ortaya gergin bir sessizlik çöktü. Herkesin gözü, şimdi
şaşılacak kadar sakin duran, ama rengi solmuş
Lupin'deydi.
"Her zamanki standardını tutturamadın, Hermione" dedi.
"Korkarım üçten sadece biri doğru. Sirius'un şatoya
girmesine yardımcı olmuyordum ve elbette ki Harry'nin
ölmesini istemiyorum..." Yüzünden garip bir titreyiş
geçti,
"Ama kurtadam olduğumu inkâr etmeyeceğim."
Ron ayağa kalkmak için yeniden yiğitçe bir çaba
gösterdi, ama acı dolu bir iniltiyle gerisingeri düştü.
Lupin endişeyle ona doğru hamle etti, ama hayretten
ağzı açık kalan Ron ona,
"Benden uzak dur, kurtadam!"
dedi.Lupin birden durdu. Sonra, belirgin bir çabayla
Hermione'ye dönüp sordu: "Ne zamandan beri
biliyorsun?"
"Çok uzun zamandır" diye fısıldadı Hermione. "Profesör
Snape'in ödevini yaptığımdan beri..."
Lupin sükûnetle,
"Çok memnun olacak" dedi. "O ödevi,
birisi belirtilerimin ne olduğunu anlar umuduyla verdi. Ay
çizelgesini kontrol edip dolunayda hep hasta olduğumu
mu fark ettin? Yoksa Böcürt'ün beni görünce hep aya
dönüştüğünü mü?"
"İkisi de" dedi Hermione alçak sesle.
Lupin zorla güldü.
"Sen, kendi yaşındakiler içinde gördüğüm en akıllı
cadısın, Hermione."
"Değilim" diye fısıldadı Hermione. "Eğer birazcık aklım
olsaydı, herkese ne olduğunuzu söylerdim!"
"Ama biliyorlar zaten" dedi Lupin. "Hiç değilse,
öğretmenler biliyor."
"Dumbledore seni kurtadam olduğunu bile bile mi işe
aldı yani?" dedi Ron nefes nefese. "Deli mi o?"
"Öğretmenlerden bazıları öyle düşündü" dedi Lupin.
"Kimi öğretmenleri güvenilir biri olduğuma ikna etmek
için çok uğraşması gerekti -"
"VE HATA ETTİ!" diye feryat etti Harry. "BAŞINDAN
BERİ ONA YARDIM EDİYORDUN!" Dört direkli
karyolaya geçip yüzünü titreyen eline gömmüş Black'i
işaret ediyordu. Crookshanks onun yanına zıpladı vemırıldayarak kucağına çıktı. Ron, bacağını sürükleyerek
ikisinden de uzaklaştı.
"Sirius'a yardım etmiyordum" dedi Lupin. "Bana bir şans
tanırsan, açıklarım. Bak–"
Harry, Ron ve Hermione'nin asalarını ayırıp, hepsini
sahiplerine doğru attı. Harry, nutku tutulmuş halde,
kendininkini yakaladı.
"İşte" dedi Lupin, kendi asasını kemerine sokarak. "Siz
silahlısınız, biz değiliz. Şimdi dinleyecek misin?"
Harry ne düşüneceğini bilemiyordu. Bu bir numara
mıydı?
"Ona yardım etmiyorduysanız" dedi, Black'e öfke dolu
bir bakış atarak,
"burada olduğunu nasıl bildiniz?"
"Harita" dedi Lupin. "Çapulcu Haritası. Odamda onu
inceliyordum -"
"Nasıl işlediğini biliyor musunuz?" dedi Harry kuşkuyla.
Lupin, elini sabırsızlıkla sallayarak,
"Elbette nasıl
işlediğini biliyorum" dedi. "Yazanlardan biriyim. Ben
Aylak'ım, okulda arkadaşlarımın bana taktığı lakap
buydu."
"Yazdınız mı-?"
"Önemli olan şu: Bu akşam haritaya dikkatle
bakıyordum, çünkü senin, Ron'un ve Hermione'nin
hipogrif infaz edilmeden Hagrid'i ziyaret etmek için
şatodan gizlice kaçacağınızı düşünüyordum.
Haklıymışım da, değil mi?"Volta atmaya koyuldu, bir yandan da onlara bakıyordu.
Ayaklarının altında küçük toz yığınları yükseliyordu.
"Babanın eski pelerinini giyiyor olabilirsiniz ama, Harry -"
"Pelerini nereden biliyorsunuz?"
"James'i onun altında gözden kaybolurken kim bilir kaç
kez izlemişimdir..." dedi Lupin, elini yine sabırsızlıkla
sallayarak. "Mesele şu ki, bir görünmezlik pelerini bile
giysen, Çapulcu Haritası'nda görünürsün. Araziden
geçip Hagrid'in kulübesine girmenizi izledim. Yirmi
dakika sonra Hagrid'den ayrıldınız ve şatoya doğru yola
koyuldunuz. Ama yanınızda başka biri de vardı."'
"Ne?" dedi Harry. "Hayır, yoktu!"
Hâlâ volta atan Lupin,
"Gözlerime inanamadım" dedi,
Harry'nin araya girmesine aldırmadan "Harita'nın
işleyişinde bir bozukluk var sandım. Nasıl sizin
yanınızda olabilirdi?"
"Yanımızda kimse yoktu!" dedi Harry.
"Sonra bir nokta daha gördüm, hızla size doğru
ilerliyordu, üzerinde Sirius Black yazıyordu... Sizinle
çarpıştığını gördüm, içinizden ikisini Şamarcı Söğüt'e
çekmesini izledim -"
"Birimizi!" dedi Ron kızgınlıkla.
"Hayır, Ron" dedi Lupin. "İkinizi."
Volta atmaya son vermişti, gözleri Ron'un üzerinde
dolaşıyordu.
Temkinli bir edayla,
"O fareye bir bakabilir miyim acaba"
diye sordu."Ne?" "dedi Ron. "Scabbers'ın bununla ne ilgisi var?"
"Çok ilgisi var" dedi Lupin. "Lütfen görebilir miyim onu?"
Ron tereddüt etti, sonra elini cüppesinin içine soktu.
Scabbers dışarı çıktı, çaresizce çırpınıyordu. Ron onun
kaçmasını önlemek için uzun, kel kuyruğunu tutmak
zorunda kaldı. Crookshanks, Black'in kucağında ayağa
kalktı ve hafifçe tısladı.
Lupin, Ron'a yaklaştı. Scabbers'a dikkatle bakarken
soluğunu tutuyor gibiydi.
"Ne var?" dedi Ron yine, korkmuş bir halde Scabbers'ı
ona yakın tutarak. "Faremin bunlarla ne ilgisi var?"
"O bir fare değil" dedi Sirius Black birden, çatlak bir
sesle.
"Ne demek istiyorsun - elbette bir fare -"
"Hayır, değil" dedi Lupin yavaşça. "O bir büyücü."
"Bir Animagus" dedi Black,
"adı da Peter Pettigrew."ON SEKİZİNCİ BÖLÜM: AYLAK,
KILKUYRUK,
PATİAYAK VE ÇATALAK
Bu cümlenin saçmalığını kavramaları için birkaç saniye
geçmesi gerekti. Sonra Ron, Harry'nin düşündüğü şeyi
dile getirdi.
"İkiniz de çatlaksınız."
"Gülünç" dedi Hermione zayıf bir sesle.
"Peter Pettigrew öldü!" dedi Harry. "On iki yıl önce o
öldürdü!"
Eliyle Black'i işaret etti, Black'in yüzü kasıldı.
"Niyetim buydu" diye homurdandı, sarı dişleri
meydanda,
"ama küçük Peter beni alt etti... bu sefer
öyle olmayacak!"
Ve Black, Scabbers'ın üzerine atlarken, Crookshanks
yere savruldu; Black'in ağırlığı kırık bacağının üstüne
binince Ron acıyla feryat etti.
"Sirius, HAYIR!" diye haykırdı Lupin, ileri atılıp Black'i
Ron'un üstünden çekerek. "BEKLE! Bu şekilde
yapamazsın - anlamaları gerek - açıklamalıyız -"
"Sonradan açıklarız!" diye hırladı Black. Lupin'i
üstünden atmaya çalışıyordu, bir eli Scabbers'a
ulaşmaya çabalarken havayı pençeliyordu. Scabbers
ise domuz yavrusu gibi viyaklıyor, kaçmaya çalışırken
Ron'un yüzünü ve boynunu tırmalıyordu.Hâlâ Black'i tutmaya çalışan Lupin,
"Her - şeyi -
öğrenmeye - hakları - var!" dedi. "Ron yıllarca hayvanı
diye baktı ona! Benim bile anlamadığım yanları var bu
işin! Ve Harry - Harry'ye hakikati borçlusun, Sirius!"
Black mücadele etmeyi bıraktı, ama derine çökmüş
gözleri yine de Ron'un ısırılmış, tırmalanmış ve kanayan
elleri arasında sıkıca tuttuğu Scabbers'a dikilmişti.
"Peki öyleyse" dedi Black, gözlerini fareden ayırmadan.
"Onlara ne istersen anlat. Ama elini çabuk tut, Remus.
Uğruna hapse atıldığım cinayeti işlemek istiyorum..."
"Kafadan kontaksınız, ikiniz de" dedi Ron, destek
olsunlar diye Harry ve Hermione'ye bakarak. "Artık
canıma yetti. Ben gidiyorum."
Sağlam ayağı üzerinde doğrulmaya çalıştı, ama Lupin
yeniden asasını kaldırıp Scabbers'ın üzerine tuttu.
Yavaşça,
"Beni sonuna kadar dinleyeceksin, Ron" dedi.
"Dinlerken Peter'ı sıkı sıkı tut, yeter."
"O PETER DEĞİL, SCABBERS!" diye feryat etti Ron.
Bir yandan da fareyi ön cebine sokmaya çalışıyordu,
ama Scabbers sıkı mücadele ediyordu. Ron sallandı,
dengesini kaybetti ve Harry onu yakalayıp yeniden
yatağın üstüne itti. Sonra, Black'i yok sayarak Lupin'e
döndü.
"Pettigrew'in öldüğünü gören tanıklar var" dedi. "Bir
sokak dolusu..."
"Gördüklerini sandıkları şeyi görmediler!" dedi Black
vahşi bir tavırla; Ron'un elinde debelenen Scabbers'a
bakıyordu hâlâ."Herkes Sirius'un Peter'ı öldürdüğünü düşündü" dedi
Lupin, başını sallayarak. "Ben de öyle sanıyordum, bu
akşam haritayı görene kadar. Çünkü Çapulcu Haritası
asla yalan söylemez... Peter yaşıyor. Ron elinde onu
tutuyor, Harry."
Harry, Ron'a baktı, bakışları karşılaşınca sessizce
anlaştılar: Black de, Lupin de akıllarını kaçırmıştı.
Hikâyelerinde zerrece mantık yoktu. Scabbers nasıl
Peter Pettigrew olabilirdi? Azkaban sonunda Black'in de
aklını oynatmasına yol açmıştı demek - ama neden
Lupin de ona uyuyordu?
Sonra Hermione, titrek, sözde sakin bir sesle konuştu.
Profesör Lupin'i mantığa davet eder gibiydi.
"Ama Profesör Lupin... Scabbers, Pettigrew olamaz...
bu doğru olamaz, biliyorsunuz olamayacağını..."
"Neden doğru olamazmış?" dedi Lupin sakin sakin,
sanki sınıftaymışlar da Hermione sadece Garkenezler'e
ilişkin bir deneyde bir sorun saptamış gibi.
"Çünkü... çünkü Peter Pettigrew Animagus olsa,
insanlar bilirdi. Profesör McGonagall'ın sınıfında
Animagus'ları okuduk. Ve ev ödevimi yaparken onları
araştırdım -
Bakanlık, hayvan olabilen cadılarla büyücüleri takip
ediyor. Hangi hayvan haline dönüştüklerini, işaretlerini
ve benzer şeyleri gösteren kayıtları var... Gidip
kayıtlarda Profesör McGonagall'a baktım, bu yüzyılda
sadece yedi Animagus olmuş. Pettigrew'in adı da o
listede yok -"Daha Harry'nin, Hermione'nin ev ödevleri için harcadığı
çabaya içten içe hayret etmesine fırsat kalmadan, Lupin
gülmeye başladı.
"Yine doğru, Hermione!" dedi. "Ama Bakanlık,
Hogwarts'ta dolaşan üç tane kaydedilmemiş Animagus
olduğunu asla bilmedi."
"Eğer onlara hikâyeyi anlatacaksan, bir an önce başla,
Remus" diye hırladı Black. Scabbers'ın her umutsuz
hareketini gözlüyordu hâlâ. "On iki yıl bekledim, daha
fazla bekleyecek değilim."
"Pekâlâ... ama senin de bana yardım etmen gerek,
Sirius" dedi Lupin. "Ben yalnızca nasıl başladığını
biliyorum..."
Lupin durdu. Arkalarından bir gacırtı gelmişti. Yatak
odası kapısı kendi kendine açılmıştı. Beşi birden
gözlerini oraya dikti. Sonra Lupin kapıya doğru yürüdü
ve dışarı, sahanlığa baktı.
"Kimse yok..."
"Burası perili!" dedi Ron.
"Değil." Lupin hâlâ şaşkın gözlerle kapıya bakıyordu.
"Bağıran Baraka hiçbir zaman perili değildi... Köylülerin
duyduğu çığlıklar ve ulumalar bana aitti."
Kırlaşmış saçlarını gözlerinden çekti, bir an düşündü,
sonra,
"Her şey bununla başlıyor zaten -" dedi,
"- benim
kurtadam olmamla. Eğer ben ısırılmamış olsaydım,
bunların hiçbiri olmazdı... tabii bir de delice cesur
olmasaydım..."Sakin ve yorgun görünüyordu. Ron sözünü kesmeye
kalktı, ama Hermione,
"Şışşt!" dedi. Büyük bir dikkatle
Lupin'i gözlüyordu.
"Isırıldığımda çok küçük bir çocuktum. Annemle babam
her şeyi denedi, ama o günlerde bunun şifası yoktu.
Profesör Snape'in benim için yaptığı İksir, çok yeni bir
buluş. Beni güvenli hale getiriyor, anlıyorsunuz ya.
Dolunaydan önceki hafta onu aldığım sürece,
dönüştüğümde aklım başımda oluyor... Ofisimde
kıvrılıyorum, zararsız bir kurt suretinde ayın yeniden
küçülmesini bekliyorum.
"Ancak Kurtboğan İksiri bulunmadan önce, ayda bir kez
tam tekmil bir canavar olurdum. Hogwarts'a gelmem
imkânsız görünüyordu. Öbür anne babalar çocuklarının
bana karşı korunmasız kalmasını istemezdi herhalde.
"Derken Dumbledore müdür oldu ve anlayışlı davrandı.
Birtakım önlemleri aldığımız sürece okula gelmemem
için bir neden olmadığını söyledi..." Lupin içini çekti ve
dosdoğru Harry'ye baktı. "Sana aylar önce Şamarcı
Söğüt'ün benim Hogwarts'a geldiğim yıl dikildiğini
söylemiştim. Gerçek şu ki, Söğüt, ben Hogwarts'a
geldiğim için dikildi. Bu ev -" Lupin odaya mutsuz bir
bakış attı,
"- buraya gelen tünel - ben kullanayım diye
yapıldı. Ayda bir şatodan kaçırılırdım, buraya,
dönüşmeye getirilirdim. Ağaç, tehlikeli olduğum sırada
başka birinin bana rastlamasını önlemek için tünelin
ağzına dikilmişti."
Harry bu hikâyenin nereye varacağını anlamıyordu, ama
yine de kendinden geçmiş halde dinliyordu.Lupin'in sesi dışındaki tek ses, Scabbers'ın korkmuş
ciklemeleriydi.
"O günlerdeki dönüşümlerim - korkunçtu. Bir kurtadama
dönüşmek çok acı vericidir. Kırabileceğim insanlardan
uzak tutuluyordum, onun için kendimi ısırıp
tırmalıyordum. Köylüler gürültüyü ve çığlıkları duyuyor,
vahşi ruhları duyduklarını sanıyorlardı. Dumbledore da
bu söylentileri destekliyordu... Şimdi bile, ev yıllardır
suskun kaldığı halde, köylüler buraya yaklaşmaya
cesaret edemez...
“Ama, dönüşümlerim dışında, hayatımda olmadığım
kadar mutluydum. İlk kez dostlarım olmuştu, üç büyük
dost Sirius Black... Peter Pettigrew... ve tabii baban,
Harry - James Potter.”
“Bu üç dostun benim ayda bir kaybolduğumu
anlamamaları zordu. Türlü türlü hikâye uydurdum.
Onlara annem hasta dedim, eve gidip onu görmem
gerek dedim... Ne olduğumu öğrendikleri anda beni
bırakacaklar diye dehşet içindeydim. Ama elbette, onlar
da senin gibi, Hermione, gerçeği anladılar...”
"Ve beni terk etmediler. Onun yerine, dönüşümlerimi
yalnızca daha tahammül edilir hale getirmekle kalmayıp,
ömrümün en güzel günleri haline getiren bir şey yaptılar.
Animagus oldular."
"Babam da mı?" diye sordu Harry hayretle.
"Evet, o da" dedi Lupin. "Bunu nasıl yapacaklarını
anlamaları neredeyse üç yıl sürdü. Baban ve Sirius
okulun en zeki öğrencileriydi. İyi ki de öyleymiş, çünkü
Animagus dönüşümü korkunç bir şekilde ters gidebilir -Bakanlık'ın bunu deneyenleri bu kadar yakından
gözlemesinin nedenlerinden biri de bu. James ve
Sirius'un Peter’a epey yardım etmesi gerekti. Sonunda,
beşinci yılımızda, becerdiler. İstedikleri zaman hepsi
farklı bir hayvana dönüşebiliyordu."
"İyi ama bunun size ne faydası oldu?" diye sordu
Hermione, şaşırmış bir hali vardı.
"İnsan olarak bana arkadaşlık edemiyorlardı, onlar da
hayvan olarak ettiler" dedi Lupin. "Bir kurtadam sadece
insanlar için tehlikelidir. Her ay James'in görünmezlik
pelerininin altında şatodan kaçarlardı. Dönüşüm
geçirirlerdi... Peter, en küçükleri olarak, Söğüt'ün
saldırgan dallarının altına sızıp ağacı donduran
yumruya dokunabiliyordu. Sonra tünelden geçer ve
bana katılırlardı. Onların etkisiyle, daha az tehlikeli bir
hal aldım. Bedenim hâlâ kurt bedeniydi, ama onlarla
birlikteyken zihnim o kadar kurtlaşmıyordu."
"Çabuk ol, Remus" diye hırladı Black. Yüzünde korkunç
bir açlık ifadesiyle hâlâ Scabbers'ı gözlüyordu.
"Bitti bitiyor, Sirius, tamam... eh, hepimiz
dönüşebildiğimiz için önümüzde son derece heyecan
verici olanaklar vardı. Çok geçmeden Bağıran
Baraka'dan çıkıp geceleri okul arazisinde ve köyde
dolaşmaya başladık. Sirius ve James öyle büyük
hayvanlara dönüşmüşlerdi ki, bir kurtadamı kontrol
altında tutabiliyorlardı. Hiçbir Hogwarts öğrencisinin okul
arazisi ve Hogsmeade hakkında bizim kadar çok şey
öğrendiğini sanmam... İşte Çapulcu Haritası'nı yazmaya
böyle başladık, lakaplarımızla da imzaladık. Sirius
Patiayak'tı, Peter Kılkuyruk, James ise Çatalak.""Ne tür hayvan -?" diye başladı Harry, ama Hermione
onun sözünü kesti.
"Yine de çok tehlikeliymiş! Karanlıkta bir kurtadamla
birlikte dolaşmak, ha! Ya ötekileri atlatıp da birilerini
ısırsaydınız?"
"Bugün bile aklımdan çıkmayan bir düşünce" dedi Lupin
ciddiyetle. "Ve birçok kez de, böyle bir şeyin olmasına
ramak kaldı. Sonradan bunları hatırlayıp gülerdik.
Gençtik, düşüncesizdik - kendi zekâmızdan başımız
dönmüştü.
"Bazen Dumbledore'un güvenine ihanet ettim diye
kendimi suçlu hissettiğim olurdu, tabii... Başka hiçbir
müdürün yapmayacağı şeyi yapmış ve beni Hogwarts'a
kabul etmişti. Benim ve başkalarının güvenliği için
koyduğu kuralları yıktığımdan haberi yoktu. Üç öğrenci
arkadaşımın yasadışı olarak Animagus olmalarına
önayak olduğumu asla bilmedi. Ama bir sonraki ayın
macerasını planlamak için her oturduğumuzda, suçluluk
duygularımı unutmayı başarırdım. Ve bugün de
değişmedim..."
Lupin'in yüzü sertleşti, ses tonundan kendinden
iğrendiği anlaşılıyordu. "Bütün bu yıl boyunca kendimle
mücadele ettim, Dumbledore'a Sirius'un bir Animagus
olduğunu söylesem mi diye düşündüm. Ama
söylemedim. Neden? Ödlektim de ondan. Bunu
söylemek, bu okulda okurken onun güvenine ihanet
ettiğimi kabul etmek, başkalarını da kendimle birlikte
sürüklediğimi kabul etmek anlamına gelecekti... ve
Dumbledore'un güveni benim için her şey demekti. Beni
Hogwarts'a öğrenci olarak aldı, bana iş verdi. Oysabütün yetişkinlik hayatım boyunca insanlar benden uzak
durmuştu, böyle olduğum için ücretli iş bulamamıştım.
Ben de Sirius'un okula Voldemort'dan öğrendiği Karanlık
Sanatlar'dan yararlanarak girdiğine, Animagus
olmasının bu işle bir ilgisi olmadığına kendimi ikna
ettim... Yani, bir anlamda, Snape benim hakkımda
başından beri haklıydı."
"Snape mi?" dedi Black sertçe, dakikalardır ilk kez
Scabbers'ı gözlemeyi bıraktı ve başını kaldırıp Lupin'e
baktı. "Snape'in bununla ne ilgisi var?"
"O burada, Sirius" dedi Lupin ciddi ciddi. "O da burada
öğretmenlik yapıyor." Harry, Ron ve Hermione'ye baktı.
"Profesör Snape de okulda bizimle birlikteydi. Karanlık
Sanatlara Karşı Savunma hocası olarak tayinime bütün
gücüyle karşı çıktı. Yıl boyunca Dumbledore'a benim
güvenilir biri olmadığımı söyledi durdu. Kendince
nedenleri var... anlıyorsunuz ya, Sirius ona bir oyun
oynadı, sonunda Snape az daha canından oluyordu,
benim de dahil olduğum bir oyun -"
Black'ten alaycı bir nida geldi.
"Layığını buldu" dedi dudak bükerek. "Sinsi sinsi dolaşır,
neler yaptığımızı anlamaya çalışırdı... bizi okuldan
attırabileceğini umardı..."
Lupin,
"Severus benim her ay nereye gittiğimle çok
ilgileniyordu" dedi Harry, Ron ve Hermione'ye. "Aynı
sınıftaydık, anlıyorsunuz ya ve -şey- birbirimizi pek
sevmezdik. Özellikle James'i sevmezdi. Sanırım
James'in Quidditch sahasındaki becerilerini kıskanırdı...
Neyse, Snape bir akşam, beni dönüşüm geçireyim diyeŞamarcı Söğüt'e götüren Madam Pomfrey'le araziden
geçtiğimizi gördü. Sirius ise, Snape'e, benim arkamdan
içeri girmek için yapması gereken tek şeyin uzun bir
sopayla ağacın gövdesindeki yumruya dokunmak
olduğunu söylemenin -şey- eğlenceli olacağını
düşünmüş. Eh, Snape bunu denedi, tabii -eğer bu eve
kadar gelseydi, karşısında dönüşümünü tamamlamış bir
kurtadam bulacaktı- ama baban, Sirius'un ne yaptığını
duyunca, Snape'in arkasından gitti ve kendi hayatını
hiçe sayarak onu geri çekti... Yine de Snape beni tünelin
sonunda şöylesine bir gördü. Dumbledore başkalarına
söylemesini yasakladı ama, o andan itibaren ne
olduğumu anladı..."
Harry ağır ağır,
"Demek Snape bunun için sizi sevmiyor"
dedi. "Sizin de bu şakaya dahil olduğunuzu sandığı
için."
"Doğru" dedi hor gören, soğuk bir ses. Lupin'in
arkasındaki duvardan geliyordu.
Severus Snape, görünmezlik pelerinini çıkardı. Asası
dosdoğru Lupin'e dönüktü.ON DOKUZUNCU BÖLÜM: LORD
VOLDEMORT'UN HİZMETKÂRI
Hermione çığlık attı. Black ayağa fırladı. Harry elektrik
çarpmış gibi yerinden sıçradı.
"Bunu Şamarcı Söğüt’ün dibinde budum" dedi Snape.
Asasını Lupin'in üstünden çekmemeye dikkat ederek,
pelerini bir kenara fırlattı. "Çok işe yaradı, Potter,
teşekkür ederim..."
Snape'in biraz soluğu kesilmişti, ama yüzünde
bastırılmış bir zafer edası vardı. "Belki burada olduğunu
nereden bildi diye merak ediyorsundur" dedi, ışıl ışıl
gözlerle. "Az önce odana uğradım, Lupin. Bu gece iksiri
almayı unuttun, ben de kendim bir kadeh götüreyim
dedim. Şans işte... yani, benim için. Masanın üstünde
bir harita duruyordu. Bir bakışta gereken her şeyi
anladım. Senin bu tünelden koşarak geçip gözden
kayboluşunu gördüm."
Lupin,
"Severus -" diye lafa başladı, ama Snape sözünü
kesti.
"Eski dostun Black'in şatoya girmesine yardım ettiğini
Müdür Bey'e defalarca söyledim, Lupin. İşte kanıtı.
Senin bu eski yeri mekân tutacak kadar pervasız
davranacağın benim bile aklıma gelmezdi -"
"Severus, hata ediyorsun" dedi Lupin aceleyle. "Her şeyi
duymadın henüz -açıklayabilirim- Sirius buraya Harry'yi
öldürmek için gelmedi -""Bu gece Azkaban'a iki yolcu daha" dedi Snape, gözleri
deli deli parıldıyordu. "Dumbledore'un buna tepkisi ne
olacak, çok merak ediyorum doğrusu... senin zararsız
olduğundan emindi, Lupin... nasıl desem, evcil bir
kurtadam olduğundan..."
"Seni ahmak” dedi Lupin sakin bir ses tonuyla.
"Öğrencilik günlerinden kalma bir kin, masum bir adamı
Azkaban'a geri göndermeye değer mi?"
BAM! Snape'in asasının ucundan ince, yılanımsı
sicimler fırlayıp Lupin'in ağzına, el ve ayak bileklerine
dolandı. Lupin dengesini kaybedip yere düştü,
kımıldayamıyordu. Black öfkeyle kükreyerek Snape'in
üstüne atıldı, ama Snape asasını Black'in iki kaşının
tam ortasına doğrulttu.
"Haydi, bir bahane yarat" diye fısıldadı. "Bunu yapmam
için bir bahane yarat, yemin ederim yaparım."
Black olduğu yerde kaldı. Hangi yüzde daha büyük bir
nefret olduğunu ayırt etmek imkânsızdı.
Harry ne yapacağını, kime inanacağını bilmez halde
öylece duruyordu. Ron'la Hermione'ye baktı. Ron'un
kafası da onunki kadar karışmışa benziyor, hâlâ
debelenen Scabbers'a hâkim olmaya çalışıyordu.
Hermione ise Snape'e doğru tereddütlü bir adım attı ve
soluğu kesilmiş halde,
"Profesör Snape,
" dedi. "Ne - ne
diyeceklerini dinlemenin bir zararı olmaz, de-değil mi?"
"Miss Granger, zaten okuldan atılma tehlikesiyle karşı
karşıyasınız" dedi Snape sert bir sesle. "Siz, Potter ve
Weasley okul sınırlarının dışında, hüküm giymiş bir katilve bir kurtadamla birliktesiniz. Hayatınızda bir kez olsun,
dilinizi tutun."
"Ama ya - ya bir yanlışlık olmuşsa -?"
"KES SESİNİ, APTAL KIZ!" diye bağırdı Snape. Yüzüne
aniden manyakça bir ifade yerleşmişti,
"ANLAMADIĞIN
KONUDA KONUŞMA!" Hâlâ Black'in yüzüne çevrilmiş
olan asasından birkaç kıvılcım çıktı. Hermione sustu.
Snape,
"İntikam çok tatlı bir şey" diye fısıldadı Black'e.
"Seni yakalayan kişi olmayı öyle istiyordum ki..."
"Komik duruma düşen yine sensin, Severus" diye hırladı
Black. "Şu çocuk faresini şatoya getirdiği sürece -"
başıyla Ron'u işaret etti,
"- zorluk çıkarmadan gelirim."
"Şatoya mı?" dedi Snape ipeksi bir sesle. "Oraya kadar
gitmemiz gerektiğini sanmıyorum. Tüm yapmam
gereken. Söğüt'ten çıktıktan sonra Ruh Emiciler'i
çağırmak. Seni gördüklerine çok memnun olacaklar,
Black... hatta belki bir öpücük verecek kadar..." Black'in
yüzünün rengi büsbütün attı.
"Be-beni dinlemek zorundasın" dedi çatlak bir sesle.
"Fare - fareye bak -"
Ama Snape'in gözünde Harry'nin daha önce hiç
görmediği delice bir parıltı vardı. Mantığını yitirmiş
görünüyordu.
"Yürüyün, hepiniz" dedi. Parmaklarını şaklattı ve Lupin'e
sarılı sicimlerin uçları uçup eline kondu. "Kurtadamı ben
sürüklerim. Belki Ruh Emiciler ona da bir öpücük verir -"
Harry kendi bile ne yaptığının farkına varamadan odayı
üç adımda geçmiş ve kapının önünü kapatmıştı."Çekil oradan, Potter, zaten başın yeterince belada"
diye hırladı Snape. "Eğer buraya senin postunu
kurtarmaya gelmiş olmasam -"
"Profesör Lupin istese bu yıl beni yüz kere öldürebilirdi"
dedi Harry. "Ruh Emiciler'e karşı savunma dersi almak
için onunla defalarca yalnız kaldım. Madem Black'e
yardım ediyordu, niye beni öldürmedi?"
"Benden bir kurtadamın kafasının nasıl çalıştığım
tahmin etmemi bekleme" diye tısladı Snape. "Önümden
çekil, Potter."
"ÇOK ZAVALLISIN!" diye bağırdı Harry. "SIRF OKULDA
SENİ SALAK DURUMUNA DÜŞÜRDÜLER DİYE
ONLARI DİNLEMİYORSUN BİLE -"
"SUS! KİMSE BENİMLE BÖYLE KONUŞAMAZ!" diye
haykırdı Snape, yüzünde daha da delice bir ifadeyle.
"Babana çekmişsin, Potter! Demin senin hayatını
kurtardım, diz çöküp bana teşekkür etmen gerekirdi!
Seni öldürseydi layığını bulmuş olurdun! Aynı baban gibi
ölecektin, Black hakkında yanıldığını kabul edemeyecek
kadar kibir içinde - şimdi önümden çekil, Potter, yoksa
ben çekerim. ÖNÜMDEN ÇEKİL, POTTER!"
Harry göz açıp kapayıncaya kadar kararını verdi.
Snape ona doğru bir adım bile atamadan, asasını
kaldırdı.
"Expelliarmus!" diye bağırdı - ancak bağıran bir tek o
değildi. Çıkan gümbürtü, kapıyı menteşelerinden salladı;
Snape havaya fırlayıp duvara yapıştı ve yere kadar
kaydı, saçının altından kan süzülüyordu. Baygın
düşmüştü.Harry dönüp etrafına baktı. Ron da Hermione de onunla
aynı anda Snape'i silahsız hale getirmeye çalışmıştı.
Snape'in asası epey yükselip yatağa, Crookshanks'in
yanına düştü.
"Bunu yapmamalıydın" dedi Black, Harry'ye bakarak.
"Onu bana bırakmalıydın..."
Harry gözlerini Black'inkilerden kaçırdı. Hâlâ doğru olanı
yaptığından emin değildi.
Hermione hareketsiz yatan Snape'e korkulu gözlerle
bakarak,
"Bir öğretmene saldırdık... bir öğretmene
saldırdık..." diye inildiyordu. "Off, başımız öyle derde
girecek ki -"
Lupin bağlarından kurtulmaya çalışıyordu. Black
çabucak eğilip onu çözdü. Lupin iplerin yer yer kestiği
kollarını ovuşturarak ayağa kalktı.
"Teşekkür ederim, Harry" dedi.
"Sana inanıyorum demedim daha" dedi Harry sertçe.
"O halde artık sana kanıt göstersek iyi olacak" dedi
Black. "Sen, çocuk - Peter'ı ver bana. Hemen."
Ron, Scabbers'ı göğsüne iyice bastırdı.
"Hadi canım" dedi cılız bir sesle. "Azkaban'dan sırf
Scabbers'ı ele geçirmek için mi çıktığını söylemeye
çalışıyorsun? Yani..." destek bulma umuduyla Harry ile
Hermione'ye baktı. "Tamam, diyelim ki Pettigrew bir
fareye dönüşebiliyor -milyonlarca fare var- Azkaban'a
kapatıldıktan sonra peşine düşeceği farenin hangisi
olduğunu nereden anlamış?""Biliyor musun, Sirius, bu mantıklı bir soru" dedi Lupin,
Black'e hafifçe çatık kaşlarla bakarak. "Nerede
olduğunu nasıl anladın?"
Black pençeye benzeyen ellerinden birini cüppesine
sokup buruşuk bir kâğıt parçası çıkardı. Kâğıdı düzeltti
ve onlara uzattı.
Ron'la ailesinin geçen yaz Gelecek Postası'nda çıkan
fotoğrafıydı bu. Orada, Ron'un omzunda, Scabbers
duruyordu.
Lupin şaşkına dönmüş halde,
"Bunu nasıl ele geçirdin?"
diye sordu Black'e.
"Fudge" dedi Black. "Geçen yıl Azkaban'ı teftiş etmeye
geldiğinde, bana bu gazeteyi verdi. Ve işte Peter
oradaydı, birinci sayfada... şu çocuğun omzunda... Onu
hemen tanıdım... kaç kere dönüşürken görmüştüm onu.
Resmin altında da çocuğun Hogwarts'a döneceği
yazılıydı... Harry'nin olduğu yere..."
"Tanrım" dedi Lupin alçak sesle. Resimden Scabbers'a,
sonra yine resme baktı. "Ön patisi..."
"Nesi varmış?" dedi Ron sertçe.
"Bir parmağı eksik" dedi Black.
"Elbette" dedi Lupin usulca. "Çok basit... çok zekice...
Kendi mi kesti?"
"Tam dönüşmeden önce" dedi Black. "Onu köşeye
kıstırdığımda, bütün cadde duysun diye haykırarak Lily
ve James'e ihanet ettiğimi söyledi. Sonra, ben onu
lanetleyemeden, arkasında tuttuğu asayla bütün
caddeyi havaya uçurdu, beş altı metre mesafedekiherkesi öldürdü - ve fırlayıp diğer farelerle birlikte
kanalizasyona daldı..."
"Hiç duymamış mıydın Ron?" dedi Lupin. "Peter'dan
arta kalan en büyük parça, parmağıydı."
"Bakın, Scabbers büyük ihtimalle başka bir fareyle falan
kavga etmiştir! Yıllardır benim ailemle birlikte o, ta -"
"Aslında, on iki yıldan beri" dedi Lupin. "Niye o kadar
uzun yaşadığını hiç merak etmediniz mi?"
"Ona - ona çok iyi bakıyorduk!" dedi Ron.
"Ama şimdi o kadar iyi görünmüyor, değil mi?" dedi
Lupin. "Sanırım Sirius'un kaçtığını duyduğundan beri
zayıflıyordu..."
"O manyak kediden korkuyordu!" dedi Ron, başıyla hâlâ
yatakta mırlayan Crookshanks'i göstererek.
Ama bu doğru değil, diye düşündü Harry birden...
Crookshanks'le karşılaşmadan önce de hasta bir hali
vardı Scabbers'ın... Ron Mısır'dan döndüğünden beri...
Black kaçtığından beri...
"Bu kedi manyak değil" dedi Black boğuk bir sesle.
Kemikli elini uzatıp Crookshanks'in tüylü kafasını
okşadı. "Türünün şimdiye kadar rastladığım en zeki
örneği. Peter'ın ne olduğunu ilk bakışta anladı. Ve
benimle karşılaştığında, bir köpek olmadığımı anladı.
Bana güvenmesi biraz zaman aldı. Sonunda ona neyin
peşinde olduğumu anlatabildim, o zamandan beri de
bana yardım ediyor..."
"Nasıl yani?" dedi Hermione fısıltıyla."Bana Peter'ı getirmeye çalıştı, ama başaramadı... O da
benim için Gryffindor Kulesi'nin parolalarını çaldı...
Anladığım kadarıyla, onları bir çocuğun komodininden
almış..."
Harry'nin beyni, duyduklarının etkisiyle çökecekmiş
gibiydi. Çok saçmaydı... öte yandan...
"Ama Peter neler döndüğünü anladı ve sıvıştı... bu kedi
- Crookshanks mi demiştiniz? - bana Peter'ın
çarşaflarda kan lekesi bıraktığını söyledi... herhalde
kendini ısırmıştır... eh, öldü numarası yapmak daha
önce de işine yaramıştı..."
Bu sözcükler Harry'yi sarsıp kendine getirdi.
"Peki niye öldü numarası yaptı?" dedi hiddetle. "Çünkü
senin annemle babamı öldürdüğün gibi onu da
öldüreceğini biliyordu!"
"Hayır" dedi Lupin. "Harry -"
"Şimdi de onun işini bitirmeye geldin!"
"Evet, öyle" dedi Black, Scabbers'a kötücül bir bakış
atarak.
"O halde Snape'in seni götürmesine izin vermeliydim!"
diye bağırdı Harry.
"Harry,
" dedi Lupin telaşla,
"anlamıyor musun? Bunca
zaman annenle babana ihanet edenin Sirius olduğunu,
Peter'ınsa onun peşine düştüğünü sandık - ama tam
tersi olmuştu, anlamıyor musun? Peter annenle babana
ihanet etti - Sirius Peter'ın peşine düştü -"
"DOĞRU DEĞİL BU!" diye haykırdı Harry. "ONLARIN
SIR TUTUCUSU'YDU O! SİZ GELMEDEN ÖNCESÖYLEDİ, ONLARI ÖLDÜRDÜM DEDİ!"
Parmağıyla Black'i işaret ediyordu. Black başını
sallıyordu; çökük gözleri birden bire fazlasıyla
parlaklaşmıştı.
"Harry... onları ben öldürdüm sayılır" dedi çatlak bir
sesle. "Son anda Lily ve James'i, Peter'ı seçmeye, Sır
Tutucu olarak benim yerime onu kullanmaya ikna
ettim... benim suçum, bunu biliyorum... Öldükleri gece,
Peter'ı kontrol edip güvende olduğundan emin olmak
istemiştim, ama saklandığı yere vardığımda, gitmişti.
Ancak mücadele olduğuna dair bir iz yoktu. Bir gariplik
vardı bunda. Korktum. Hemen annenle babanın evine
doğru yola çıktım. Harap olmuş evlerini ve cesetlerini
gördüğümde - Peter'ın ne yaptığını anladım. Benim ne
yaptığımı."
Sustu. Arkasını döndü.
"Bu kadarı yeter" dedi Lupin. Ses tonu Harry'nin daha
önce hiç duymadığı kadar sertti. "Olanları kanıtlamanın
tek bir yolu var. Ron, şu fareyi ver bana."
"Verirsem ona ne yapacaksınız?" diye sordu Ron,
gergin bir sesle.
"Onu kendini göstermeye zorlayacağım" dedi Lupin.
"Eğer gerçekten fareyse, hiç zarar görmeyecek."
Ron önce tereddüt etti, ama sonunda Scabbers'ı Lupin'e
uzattı. Scabbers nefes almaksızın ciklemeye, kıvrılıp
dönmeye başladı, minicik siyah gözleri yuvalarından
uğrayacak gibiydi.
"Hazır mısın, Sirius?" dedi Lupin.Black, yatağın üzerinden Snape'in asasını almıştı bile.
Lupin'e ve çırpınan fareye yaklaştı. Islak gözleri alev
alevdi.
"Beraber mi?" dedi alçak sesle.
"Sanırım" dedi Lupin. Bir eliyle Scabbers'ı, diğeriyle
asasını tutuyordu. "Üçe kadar sayıyorum. Bir - iki - üç!"
İki asadan da mavi-beyaz ışık püskürdü; Scabbers bir
an havada dondu kaldı, küçük siyah bedeni deli gibi
kıvranıyordu -Ron çığlık attı- fare yere düştü. Yine göz
kamaştırıcı bir ışık parladı ve -
Büyüyen bir ağacın filmini hızla ileri sararak izlemek
gibiydi. Yerden bir kafa çıkıyordu; kollar bacaklar
çıkıyordu; az sonra, Scabbers'ın yerinde bir adam
ayakta durmuş, iki büklüm halde ellerini ovuşturuyordu.
Crookshanks yatakta tükürükler saçarak hırlıyordu,
tüyleri havaya dikilmişti.
Çok kısa boylu bir adamdı bu, Harry ve Hermione'den
az kabacaydı. İnce, renksiz, saçı dağınıktı, tepesi de
epey açılmıştı. Kısa sürede çok kilo vermiş şişman
adamların, yıkanmış da çekmiş hissi veren görünümüne
sahipti. Derisi pis görünüyordu, neredeyse Scabbers'ın
tüyleri gibiydi. Sivri burnu ve çok küçük, ıslak gözleriyle
de Scabbers'a biraz benziyordu. Hızlı hızlı, kesik kesik
nefes alarak etrafına dönüp hepsine baktı. Harry onun
kapıya doğru kaçamak bir bakış attığını fark etti.
Lupin tatlı bir sesle,
"Vay vay, merhaba, Peter" dedi,
sanki farelerin eski okul arkadaşlarına dönüşmesi sık
sık karşılaştığı bir şeymiş gibi. "Ne zamandır
görüşmedik.""S-Sirius... R-Remus..." Pettigrew'in sesi bile cikliyormuş
gibi çıkıyordu. Bir kez daha gözleri kapıya kaydı.
"Dostlarım... eski dostlarım..."
Black'in asa tutan eli kalktı, ama Lupin onu bileğinden
yakalayıp uyaran gözlerle baktı ve yeniden Pettigrew'e
döndü. Yumuşak ve rahat bir sesle konuşmaya başladı.
"Peter, biz de Lily ile James'in öldüğü gece olanlar
hakkında biraz sohbet ediyorduk. Orada, yatakta
cikleyip dururken önemli ayrıntıları kaçırmış olabilirsin–"
"Remus" dedi Pettigrew soluksuz halde. Harry onun
solgun yüzünden aşağı terler süzüldüğünü
görebiliyordu. "Ona inanmıyorsun, değil mi... Beni
öldürmeye çalıştı, Remus..."
"Öyle duyduk" dedi Lupin, soğuk bir sesle. "Seninle
konuşup bir iki noktayı aydınlatmak istiyorum, Peter,
tabii eğer sana -"
"Yine beni öldürmeye geldi!" diye feryat etti Pettigrew
birden. Black'i işaret ediyordu. Harry onun orta
parmağını kullandığını, çünkü işaret parmağının eksik
olduğunu gördü. "Lily'yi ve James'i öldürdü, şimdi de
beni öldürecek... bana yardım etmek zorundasın,
Remus..."
Black, Pettigrew'e dipsiz birer kuyuya benzeyen gözlerle
bakıyordu. Yüzü her zamankinden de çok bir
kurukafaya benziyordu.
"Ben bazı şeyleri yerine oturtana kadar kimse seni
öldürmeyecek" dedi Lupin."Yerine oturtmak mı?" diye ciyakladı Pettigrew. Yine
odaya telaşla göz gezdirmeye başladı, tahtayla
kapatılmış pencerelere ve tek kapıya baktı. "Peşimden
geleceğini biliyordum! Benim için döneceğini biliyordum!
On iki yıldır bekliyordum bunu!"
"Sirius'un Azkaban'dan kaçacağını biliyor muydun?"
dedi Lupin, kaşları çatılmıştı. "Hem de şimdiye kadar
kimse oradan kaçamamışken?"
Pettigrew tiz bir sesle,
"Bizim sadece rüyalarımızda
göreceğimiz Karanlık güçleri var onun!" diye bağırdı.
"Başka türlü oradan nasıl çıkmış olsun ki? Herhalde Adı
Anılmaması Gereken Kişi ona birkaç numara
öğretmiştir!"
Black adeta ağzını açmadan bir kahkaha attı, tüm odayı
kaplayan korkunç bir kahkaha.
"Voldemort ha, bana numara öğretecek ha?" dedi.
Pettigrew, sanki Black ona kırbaç savurmuş gibi irkildi.
"Ne o, eski efendinin ismini duymaktan korkuyor
musun?" dedi Black. "Seni suçlamıyorum, Peter. Onun
tayfası da senden pek hoşnut değil, öyle değil mi?"
"Neden bahsediyorsun -bilmiyorum, Sirius-" diye
mırıldandı Pettigrew. Daha da hızlı solumaya
başlamıştı. Yüzü tamamen ter içinde kalmıştı şimdi.
"On iki yıldır benden saklanmıyorsun" dedi Black.
"Voldemort'un eski müritlerinden saklanıyorsun.
Azkaban'da bazı şeyler duydum, Peter... hepsi senin
öldüğünü sanıyor, yoksa onlara hesap vermen
gerekirdi... Uyurlarken çığlık çığlığa birçok şeysöylediklerini duydum. Hainin onlara ihanet ettiğini
düşünüyor gibiydiler. Voldemort, Potter'ların evine
senden aldığı bilgiyle gitti... ve orada sonuyla karşılaştı.
Voldemort'un bütün müritleri de Azkaban'a düşmedi,
değil mi? Birçoğu hâlâ dışarıda, bekliyor, hatalarını
kabul etmiş numarası yapıyorlar... Senin hâlâ hayatta
olduğunu bir öğrenseler, Peter -"
"Neden bahsediyorsun... bilmiyorum..." dedi yine
Pettigrew, daha da tiz bir sesle. Yüzünü koluna silip
Lupin'e baktı. "Buna - bu deli saçmasına inanmıyorsun
herhalde, Rernus -"
"İtiraf etmeliyim ki, Peter, masum bir adamın niye on iki
yılını bir fare olarak geçirdiğini anlamakta güçlük
çekiyorum" dedi Lupin, ifadesiz bir sesle.
"Masumdum, ama korkmuştum!" diye cikledi Pettigrew.
"Voldemort'un müritleri peşimdeyse, bunun tek sebebi
onların en iyi adamını Azkaban'a göndermiş olmam -
yani casusu, Sirius Black'i!"
Black’in yüzü öfkeden çarpılmıştı.
"Bu ne cüret!" diye gürledi. Sesi birden o ayı
büyüklüğündeki köpeğinki gibi çıkmıştı. "Ben
Voldemort'un casusu olacağım ha? Ben ne zaman
kendimden daha güçlü, daha kudretli insanların
etrafında sinsi sinsi dolaştım? Ama sen, Peter - niye
casusun sen olduğunu en baştan çıkaramadığımı hiç
anlayamayacağım. Hep sana göz kulak olacak güçlü
arkadaşların olmasından hoşlanmışsındır, değil mi?
Eskiden bizdik... ben ve Remus... ve James..."
Pettigrew yine yüzünü sildi, soluk alamıyordu adeta."Ben casusum ha... aklını kaçırmış olmalısın... asla...
nasıl böyle bir şey dersin, hiç -"
"Lily ve James'in seni Sır Tutucu yapmalarının tek
sebebi, bunu benim önermiş olmam" dedi Black
tıslarcasına. Sesi öyle kin doluydu ki, Pettigrew bir adım
geriledi. "Bunun mükemmel bir plan olduğunu
düşünmüştüm... bir blöf... Voldemort kesinlikle benim
peşimden gelecekti, senin gibi zayıf, yeteneksiz bir şeyi
kullandıkları hayatta aklına gelmeyecekti... Voldemort'a
gidip Potter'ları ona verebileceğini söylediğin an, senin o
sefil hayatının en önemli anıdır herhalde."
Pettigrew dalgın dalgın mırıldanıyordu. Harry arada
"abartılı" ve "delilik" gibi kelimeleri çıkarabildi, ama
elinde olmadan bütün dikkati Pettigrew'in kül rengine
dönmüş suratına ve nasıl da kapıya ve pencerelere
bakıp durduğuna kayıyordu.
"Profesör Lupin?" dedi Hermione ürkekçe. "Bir - bir şey
söyleyebilir miyim?"
"Elbette, Hermione" dedi Lupin kibar bir tavırla.
"Şeyy - Scabbers - yani bu - bu adam - üç yıldır
Harry'nin yatakhanesinde yatıyor. Kim-OlduğunuBilirsin-Sen için çalışıyorsa, niye şimdiye kadar Harry'ye
zarar vermeye çalışmadı?"
"İşte!" dedi Pettigrew heyecanla, sakat eliyle
Hermione'yi göstererek. "Teşekkür ederim! Görüyor
musun, Remus? Harry'nin kılına bile dokunmadım! Niye
dokunayım ki?"
"Ben nedenini söyleyeyim" dedi Black. "Çünkü kendine
bir faydası olduğunu görmediğin sürece hayatındakimse için bir şey yapmadın. Voldemort on iki yıldır
saklanıyordu, yarı ölü olduğunu söylüyorlardı. Bütün
gücünü yitirmiş bir büyücü enkazı için Albus
Dumbledore'un burnunun dibinde cinayet işleyecek
değildin, öyle değil mi? Ona dönmeden önce, onun,
oyun sahasındaki en iriyarı kabadayı olduğundan emin
olmalıydın, değil mi? Yoksa niye gidip bir büyücü
ailesinin yanına yamanasın? Olan bitenden haberin
olsun diye, değil mi, Peter? Eski koruyucu yine güçlenir
de, ona katılmak güvenli hale gelirse diye".
Pettigrew defalarca ağzını açıp kapattı. Konuşma
yeteneğini yitirmiş gibi görünüyordu.
"Eee - Mr. Black - Sirius?" dedi Hermione ürkek ürkek.
Black birden irkildi ve dönüp Hermione'ye, sanki böyle
kibarca hitap edilmek uzun süredir başına gelmeyen bir
şeymiş gibi baktı.
"Sormamın bir mahzuru yoksa, acaba - acaba Kara
Büyü kullanmadıysanız, Azkaban'dan nasıl kaçtınız?"
"Teşekkür ederim!" dedi Pettigrew, soluğunu bırakarak.
Hermione'ye bakıp başını çılgınca sallıyordu.
"Kesinlikle! Tam da benim -"
Ama Lupin onu bir bakışta susturdu. Black. Hermione'ye
bakıp hafifçe kaşlarını çatmıştı, ama ona kızmış gibi
görünmüyordu. Daha çok kafasında cevap düşünüyor
gibiydi.
"Nasıl yaptım bilmiyorum" dedi ağır ağır,
"Sanırım aklımı
kaçırmamamın sebebi, masum olduğumu bilmemdi. Bu
mutlu bir düşünce değildi, o yüzden Ruh Emiciler bunu
benden emip alamadılar... ama aklımın başındakalmasını ve kim olduğumu unutmamamı sağladı...
güçlerimi yitirmememi sağladı... Her şey katlanılmaz
hale gelince de... hücremde dönüşüm
geçirebiliyordum... köpek haline gelebiliyordum.
Biliyorsunuz, Ruh Emiciler göremez..." Yutkundu.
"İnsanları onların duygularını hissederek bulurlar...
köpek olduğumda duygularımın daha az - daha az
insani, daha az karmaşık olduğunu fark ediyorlardı...
ama elbette, bunun oradaki diğer herkes gibi benim de
aklımı kaçırdığımdan olduğunu düşünüyorlar, dert
etmiyorlardı. Ama zayıf düştüm, çok zayıf. Elimde bir
asa olmadan onları kendimden uzak tutma umudum
yoktu...”
"Ama sonra o resimde Peter’ı gördüm... Harry ile birlikte
Hogwarts'ta olduğunun farkına vardım... Karanlık Yan'ın
yeniden güç topladığına dair en ufak bir işaret gelirse,
harekete geçmek için mükemmel bir konumdaydı..."
Pettigrew kafasını iki yana sallıyor, ses çıkarmadan
ağzında bir şeyler geveliyor ve bütün bunları yaparken
Black'e hipnotize olmuş gibi bakıyordu.
"... Müttefikleri bulunduğundan emin olduğu anda
darbeyi indirmeye hazırdı... Onlara Potter'ların
sonuncusunu sunmaya hazırdı. Onlara Harry'yi verirse,
kim Lord Voldemort'a ihanet ettiğini söylemeye cüret
edebilirdi ki? İftiharla geri dönebilirdi...
"Anlayacağınız, bir şeyler yapmak zorundaydım.
Peter'ın hâlâ hayatta olduğunu bilen tek kişi bendim..."
Harry, Mr. Weasley'nin Mrs. Weasley'ye söylediklerini
hatırladı: "Muhafızlar Black'in bir süredir uykusundakonuştuğunu söylemişler. Hep aynı şeyi söylüyormuş:
'O Hogwarts'ta'."
"Sanki birisi kafamda bir ateş yakmıştı ve Ruh Emiciler
bunu yok edemiyorlardı.... mutlu bir duygu değildi bu...
bir saplantıydı... ama bana güç verdi, zihnimi
berraklaştırdı. Bir gece yemek getirmek için kapımı
açtıklarında, köpek bedeninde yanlarından sıyrılıp
geçtim... hayvan duygularını hissetmek onlar için o
kadar zor ki, kafaları karıştı... Sıskaydım, çok sıska...
parmaklıklar arasından geçebilecek kadar sıska...
Köpek bedeninde anakaraya kadar yüzdüm... O
zamandan beri Orman'da yaşıyorum... Quidditch
seyretmeye geldiğim zamanlar hariç, tabii... sen de
baban kadar iyi uçuyorsun, Harry..."
Harry'ye baktı. Harry gözlerini kaçırmadı.
"İnan bana" dedi Black çatlak bir sesle. "İnan bana.
James ve Lily'ye asla ihanet etmedim. Onlara ihanet
etmektense ölürdüm."
Ve nihayet, Harry ona inandı. Boğazı düğümlenmişti,
başını tamam anlamında salladı.
"Hayır!
Pettigrew, Harry'nin başını sallaması onun idam
kararıymış gibi dizlerinin üstüne attı kendini. Dizlerinin
üstünde ilerliyor, sürünüyordu. Ellerini önünde, dua
ediyormuş gibi kavuşturmuştu.
"Sirius - benim... Peter... dostun... yapamazsın..."
Black bir tekme savurdu. Pettigrew geri zıpladı.
"Cüppem yeterince pis, bir de sen dokunma" dedi Black.Pettigrew,
"Remus!" diye feryat edip Lupin'e döndü ve
bu defa onun önünde yalvarırcasına kıvranmaya
başladı. "Buna inanıyor olamazsın... Sirius sana planı
değiştirdiklerini söylemez miydi?"
"Casusun ben olduğumu düşünüyorsa söylemezdi,
Peter" dedi Lupin. Pettigrew'in başının üstünden,
"Sanırım bu yüzden bana söylemedin, değil mi, Sirius?"
dedi kayıtsız bir sesle.
"Beni affet, Remus" dedi Black.
"Önemli değil, eski dostum Patiayak" dedi Lupin.
Kollarını sıvıyordu. "Peki ben de seni casus sandığım
için beni affedebilir misin?"
"Tabii" dedi Black. Etsiz yüzünde bir an bir gülümseme
belirir gibi oldu. O da kollarını sıvamaya başladı. "Onu
birlikte mi öldürelim?"
"Evet, öyle" dedi Lupin haşin bir sesle.
"Yapamazsınız... olmaz..." dedi Pettigrew soluk soluğa.
Ron'a doğru emekledi.
"Ron... iyi bir dost değil miydim... iyi bir evcil hayvan
değil miydim? Onların beni öldürmesine izin
vermeyeceksin, Ron, değil mi... sen benim tarafımdasın,
değil mi?"
Ama Ron, Pettigrew'e büyük bir tiksintiyle bakıyordu.
"Yatağımda uyumana izin verdim!" dedi.
"İyi kalpli çocuk... iyi kalpli efendi..." Sürünerek Ron'un
yanına gitti. "Onlara izin veremezsin... ben senin
farendim... iyi bir evcil hayvandım...""Fareliğin insanlığından daha iyiyse, bu pek
böbürlenilecek bir şey değil Peter" dedi Black acımasız
bir ses tonuyla.. Çektiği acıdan dolayı rengi gittikçe
solan Ron, kırık bacağını Pettigrew'in önünden sertçe
çekip onun ulaşamayacağı bir yere uzattı. Pettigrew
dizlerinin üstünde dönüp, Hermione'nin cüppesinin
eteklerine hamle etti.
"Tatlı kız... akıllı kız... sen - sen onlara izin vermezsin...
bana yardım et..."
Hermione cüppesini Pettigrew'in ellerinden çekip,
yüzünde dehşet ifadesiyle duvara doğru geriledi.
Pettigrew dizlerinin üstünde tir tir titreyerek, başını
yavaş yavaş Harry'ye çevirdi.
"Harry... Harry... tıpkı babana benziyorsun... tıpkı ona
benziyorsun..."
"NE CÜRETLE HARRY İLE KONUŞURSUN?" diye
kükredi Black. "NE CÜRETLE ONUN KARŞISINDA
DURURSUN? NE CÜRETLE ONUN ÖNÜNDE
JAMES'DEN BAHSEDERSİN?"
"Harry" diye fısıldadı Pettigrew. Ellerini uzatarak,
dizlerinin üstünde ona doğru süründü. "Harry, James
olsa benim öldürülmemi istemezdi... James olsa anlardı,
Harry... bana merhamet gösterirdi..."
Black ve Lupin aynı anda gidip Pettigrew'i omuzlarından
yakalayıp iterek arka üstü yere düşürdüler. Yerde
oturmuş, korkudan her tarafı seğirerek onlara
bakıyordu."Lily ve James'i Voldemort'a sattın" dedi Black. O da
titriyordu. "İnkâr ediyor musun?"
Pettigrew'in gözünden yaşlar boşandı. Korkunç bir
görüntüydü bu: Sanki fazla gelişmiş, kel bir bebek,
yerde iki büklüm yatıyordu.
"Sirius, Sirius, ne yapabilirdim? Karanlık Lord...
bilemezsin... hayal bile edemeyeceğin silahları var
onun.... Korkmuştum, Sirius, ben hiçbir zaman sen,
Remus ve James gibi cesur değildim. Bunun olmasını
hiçbir zaman istemedim... Adı Anılmaması Gereken Kişi
beni zorladı -"
"YALAN SÖYLEME!" diye böğürdü Black. "LILY VE
JAMES ÖLMEDEN BİR YIL ÖNCE DE ONA BİLGİ
SIZDIRIYORDUN SEN! ONUN CASUSUYDUN!"
"Her - her yeri ele geçirmeye başlamıştı!" dedi Pettigrew
tek solukta. "O - onu reddetmekle ele ne geçerdi ki?"
"Gelmiş geçmiş en kötücül büyücüyle savaşmakla ele
ne mi geçerdi?" dedi Black. Yüzünde korku verici bir
hiddet vardı. "Sadece masum hayatlar, Peter!"
"Anlamıyorsun!" diye sızlandı Pettigrew. "Beni
öldürürdü, Sirius!"
"O HALDE ÖLSEYDİN!" diye kükredi Black.
"DOSTLARINA İHANET EDECEĞİNE ÖLSEYDİN, BİZ
SENİN İÇİN BUNU YAPARDIK!"
Black ve Lupin asalarını kaldırmış, omuz omuza
duruyorlardı.
"Şunu anlamalıydın" dedi Lupin sakin bir sesle. "Eğer
Voldemort seni öldürmezse, biz öldürürdük. Hoşça kal,Peter."
Hermione ellerini yüzüne kapayıp duvara döndü.
"HAYIR!" diye haykırdı Harry. Koşup Pettigrew'in önüne,
asalarla onun tam arasına geçti. "Onu öldüremezsiniz"
dedi soluk soluğa. "Yapamazsınız."
Hem Black, hem de Lupin afallamış görünüyordu.
"Harry, bu solucan senin anasız babasız olmanın tek
sebebi” diye hırladı Black. "Yerde kıvranan şu pislik
senin ölmeni izler, kılını bile kıpırdatmazdı. Onu duydun.
Kendi kokuşmuş postu onun için senin bütün ailenden
daha önemli."
"Biliyorum" dedi Harry soluk soluğa. "Onu şatoya
götürürüz. Ruh Emiciler'e teslim ederiz. Azkaban'a
gider... yeter ki onu öldürmeyin."
"Harry!" dedi Pettigrew, kollarını Harry'nin dizlerine
dolayarak. "Sen -teşekkür ederim- bana hak ettiğimden
fazlasını veriyorsun -teşekkür ederim-"
"Çekil başımdan" diye tersledi Harry. Tiksintiyle
Pettigrew'in ellerini üzerinden çekti. "Bunu senin için
yapmıyorum. Bence babam en iyi arkadaşlarının sırf
senin için katil olmalarını istemezdi, onun için
yapıyorum."
Kimse kımıldamıyor, çıt çıkarmıyordu. Pettigrew hariç.
Ellerini göğsüne koymuş, hırıltılı hırıltılı nefes alıyordu.
Black ve Lupin birbirlerine bakıyorlardı. Sonra aynı anda
harekete geçerek, asalarını indirdiler.
"Bu kararı vermek bir tek senin hakkın, Harry" dedi
Black. "Ama düşün... onun ne yaptığını düşün...""Azkaban'a gider" diye tekrarladı Harry. "Eğer orayı hak
eden biri varsa, o da bu..."
Pettigrew hâlâ arkasında hırıl hırıl nefes alıyordu.
"Pekâlâ" dedi Lupin. "Kenara çekil, Harry."
Harry tereddüt etti.
"Onu bağlayacağım" dedi Lupin. "Sadece
bağlayacağım, yemin ederim."
Harry çekildi. Lupin'in asasından bu defa ince sicimler
çıktı. Az sonra Pettigrew, kolları, bacakları ve ağzı
bağlanmış halde, yerde kıvranıyordu.
Black de asasını Pettigrew'e yönelterek,
"Peter, bir
dönüşürsen" diye hırladı,
"seni gerçekten öldürürüz.
Anlaştık mı, Harry?"
Harry yerde yatan, bağlanmış gövdeye baktı ve
Pettigrew'in onu görebileceği şekilde başıyla onayladı.
"Pekâlâ" dedi Lupin, iş ciddiyetiyle. "Ron, ben kemikleri
Madam Pomfrey gibi düzeltemem, o yüzden seni
hastane kanadına götürene kadar bacağını sarsak iyi
olur."
Hemen Ron'un yanına gitti, eğildi, asasıyla Ron'un
bacağına dokundu ve "Feruia" diye mırıldandı. Ron'un
bacağına sargılar dolanmaya, onu bandajlamaya
başladı. Lupin onun ayağa kalkmasına yardım etti; Ron
ağırlığını hafifçe sakat ayağına verdi ve acıdan yüzü
buruşmadı.
"Şimdi daha iyi" dedi. “Teşekkürler.""Ya Profesör Snape?" dedi Hermione alçak sesle.
Gözleri Snape'in yerde yatan bedenindeydi.
"Ciddi bir şeyi yok" dedi Lupin, eğilip nabzını kontrol
ederek. "Biraz - fazla hevesliydiniz, o kadar. Hâlâ
baygın. Şeyy - belki emniyet içinde şatoya dönene
kadar kendine getirmesek daha iyi. Onu böyle de
götürebiliriz..."
"Mobilicorpus" diye mırıldandı. Snape sanki bileklerine,
boynuna ve dizlerine görünmez ipler bağlanmışçasına,
birden ayağa dikildi. Garip bir kuklaymış gibi, başı çirkin
bir şekilde sarkıyordu. Yerden birkaç santim havada
duruyor, cansız ayakları sallanıyordu. Lupin,
görünmezlik pelerinini alıp cebine tıktı.
"İçimizden ikisi de şuna zincirlenecek" dedi Black,
Pettigrew'i ayağıyla dürterek. "İşi sıkı tutmak için."
"Ben yaparım" dedi Lupin.
"Bir de ben" dedi Ron kızgın bir sesle. Topallaya
topallaya ilerledi.
Black yoktan ağır prangalar var etti. Az sonra Pettigrew
yine ayaktaydı, sol kolu Lupin'in sağ koluna, sağ kolu da
Ron'un sol koluna zincirlenmişti. Ron'un yüzünde kararlı
bir ifade vardı. Scabbers'ın gerçek kimliğini şahsına
hakaret kabul etmiş gibiydi. Crookshanks yumuşak bir
hareketle yataktan atlayıp, öncülük etmek için odadan
dışarı çıktı, tüylü kuyruğu keyifle havaya dikilmişti.YİRMİNCİ BÖLÜM: RUH EMİCİ
ÖPÜCÜĞÜ
Harry hiç bu kadar tuhaf bir grup içinde bulunmamıştı.
Merdivenden aşağı inerken başı Crookshanks
çekiyordu; altı bacaklıların katıldığı bir yarışın
yarışmacılarına benzeyen Lupin, Pettigrew ve Ron onun
arkasından geliyorlardı. Onların arkasında Profesör
Snape, kendi asasının etkisiyle havada tekinsiz bir
şekilde süzülüyordu. Snape'in asasını Sirius elinde
tutmuş, onu yönlendiriyordu. Profesörün ayak
parmakları ilerlerken her basamağa çarpıyordu. Harry
ve Hermione ise en arkadaydı.
Tünele yeniden girmek zor oldu. Lupin, Pettigrew ve
Ron geçebilmek için yan döndüler. Lupin hâlâ asasını
Pettigrew'in üstünde tutuyordu. Harry onların tek sıra
halinde tünel boyunca garip bir şekilde yan yan
gittiklerini görebiliyordu. Crookshanks yine baştaydı.
Harry, Snape'in önleri sıra havada süzülmesini sağlayan
Sirius'un hemen ardından tünele girdi. Snape'in
sallanan başı alçak tavana vurup duruyordu. Harry
Sirius'un bunu önlemek için hiç çaba göstermediği
izlenimine kapıldı.
Tünelde yavaş yavaş ilerlerlerken, Sirius birden
Harry'ye,
"Bu ne anlama geliyor, biliyor musun?" diye
sordu. "Pettigrew'i teslim etmek ne anlama geliyor?"
"Özgürsün" dedi Harry."Evet... Ama ben aynı zamanda -bilmiyorum sana
söyleyen oldu mu- ben senin vaftiz babanım."
Harry,
"Evet, biliyordum" dedi.
"Eh... annenle baban beni senin velin tayin etmişti" dedi
Sirius gergin bir tavırla. "Onlara bir şey olursa..."
Harry bekledi. Acaba Sirius onun sandığı şeyi mi
kastediyordu?
"Tabii anlarım, yani, teyzen ve eniştenle kalmak
istersen" dedi Sirius. "Ama... hani... düşün bakalım. Bir
kez adım temize çıkınca... eğer sen... farklı bir ev
istersen..."
Harry'nin mide boşluğunda bir patlama oldu adeta.
"Ne - seninle oturmak mı?" dedi, kazayla başını
tavandan çıkmış bir kayaya vurarak. "Dursley'lerden
ayrılmak mı?
"Elbette, istemeyeceğini tahmin etmiştim" dedi Sirius
hemen. "Anlıyorum. Ben sadece düşünmüştüm ki -"
"Sen deli misin?" dedi Harry. Onun sesi de en az
Sirius'unki kadar çatlak çıkmıştı. "Elbette Dursley'lerden
ayrılmak istiyorum! Evin var mı? Ne zaman
taşınabilirim?"
Sirius ona bakmak için bütün vücuduyla döndü.
Snape'in kafası tavanı sıyırıyordu, ama Sirius aldırıyora
benzemiyordu.
"İstiyor musun?" diye sordu. "Ciddi misin?"
"Evet, ciddiyim" dedi Harry.Sirius'un kuru yüzü, Harry'nin onda gördüğü ilk gerçek
gülümsemeyle aydınlandı. Bu tebessüm, şaşırtıcı bir
değişikliğe yol açtı. Sanki o bir deri bir kemik maskenin
arkasından, on yıl daha genç biri bakıyormuş gibi. Bir an
için, Harry'nin annesiyle babasının düğünündeki gülen
adama benzemişti.
Tünelin ucuna varana kadar bir daha konuşmadılar.
Önce Crookshanks dışarı fırladı, belli ki ağaç
gövdesindeki yumruya patisiyle basmıştı. Çünkü Lupin,
Pettigrew ve Ron, saldırgan dallardan ses soluk
çıkmadan yukarı tırmandılar.
Sirius önce Snape'i delikten geçirdi, sonra Harry ile
Hermione geçsinler diye çekildi. Sonunda hepsi dışarı
çıkmıştı.
Şimdi arazi çok karanlıktı, tek ışık şatonun uzaktaki
pencerelerinden geliyordu. Tek kelime etmeden yola
koyuldular. Pettigrew hâlâ hırıltıyla soluyor, arada bir de
mızıldanıyordu. Harry'nin kafası kazan gibiydi.
Dursley'lerden ayrılacaktı. Annesiyle babasının en iyi
arkadaşı Sirius Black'le birlikte oturacaktı...
Sersemlemişti... Dursley'lere televizyonda gördükleri
mahkûmla oturacağını söylediği zaman neler olacaktı
acaba?
"Tek bir yanlış hareket bile yapma, Peter" dedi Lupin
önlerinde, tehdit edici bir edayla. Asası hâlâ Pettigrew'in
göğsüne dönüktü.
Araziden ağır ağır geçtiler, şato ışıkları gittikçe
büyüyordu. Snape yine Sirius'un önünde, çenesigöğsüne vurarak garip bir şekilde havada süzülüyordu.
Sonra birden -
Bir bulut hareket etti. Yerde donuk gölgeler oluştu. Grup,
ay ışığı içinde kalmıştı.
Snape, birden duran Lupin, Pettigrew ve Ron'a çarptı.
Sirius donup kaldı. Kolunu uzatıp Harry ve Hermione'nin
önünü kesti.
Harry, Lupin'in siluetini görebiliyordu. Kaskatı kesilmişti.
Sonra kolu bacağı titremeye başladı.
"Eyvah -" diye yutkundu Hermione. "Bu gece iksirini
almadı! Güvenli değil!"
"Koşun" diye fısıldadı Sirius. "Koşun! Hemen!"
Ne var ki Harry koşamazdı. Ron zincirle Pettigrew ve
Lupin'e bağlıydı. Harry ileri doğru atıldı, ama Sirius onu
göğsünden yakalayıp geriye savurdu.
"Bana bırak - KOŞ!"
Korkunç bir hırlama duyuldu. Lupin'in kafası uzuyordu.
Vücudu da. Omuzları kamburlaşıyordu. Yüzünde ve
ellerinin çevresinde gözle görülür şekilde kıllar
çıkıyordu, elleri bükülerek pençelere dönüşüyordu.
Crookshanks'in tüyleri de havaya dikilmişti, geri geri
gidiyordu -
Kurtadam arka ayakları üzerinde kalkıp uzun çenesini
takırdatırken, Sirius Harry'nin yanından yok oldu.
Muazzam, ayı gibi bir köpeğe dönüşerek ileri atıldı.
Kurtadam kendini onu bağlayan prangalardan
kurtarırken, köpek de onu ensesinden yakalayıp geriye,Ron ve Pettigrew'den uzağa çekti. Çene çeneye
kilitlenmişlerdi, pençeleriyle birbirlerini paralıyorlardı -
Harry gördüklerinin etkisiyle olduğu yere çakıldı kaldı;
onların kavgasına öyle dalmıştı ki, başka hiçbir şeyi fark
etmiyordu. Onu kendine getiren, Hermione'nin çığlığı
oldu -
Pettigrew, Lupin'in düşen asasını almak için yere
atlamıştı. Sargılı bacağı üzerinde sağlam duramayan
Ron düşmüştü. Bir pat sesi duyuldu, sonra parlak bir
ışık görüldü - Ron yerde hareketsiz yatıyordu. Bir pat
daha - Crookshanks havaya uçtu, sonra da yere yığıldı
"Expelliarmus!" diye haykırdı Harry, kendi asasını
Pettigrew'e tutarak. Lupin'in asası havaya uçtu, gözden
kayboldu. "Olduğun yerde kal!" diye bağırdı Harry, ileri
doğru koştu.
Çok geç kalmıştı. Pettigrew de dönüşüm geçirmişti.
Harry onun kel kuyruğunun Ron'un ileri uzanmış
kolundaki prangadan kamçı gibi savrulup geçtiğini
gördü, otların arasından bir hışırtı geldi.
Bir uluma ile gümbür gümbür bir hırlama duyuldu; Harry
dönünce kurtadamın kaçtığını gördü; dört nala Orman'a
gidiyordu -
"Sirius, Pettigrew gitti, fareye dönüştü!" diye bağırdı.
Sirius kan içindeydi, burnuyla sırtında derin yaralar
vardı, ama Harry'yi duyunca yeniden fırlayıp gitti. Ayak
sesleri hızla uzaklaştı ve sessizliğe karıştı.
Harry ve Hermione, Ron'un yanına koştular."Ona ne yaptı?" diye fısıldadı Hermione. Ron'un gözleri
yarı yarıya kapalıydı, ağzı açık kalmıştı. Kesinlikle
canlıydı, soluk aldığını duyuyorlardı, ama onları tanıyora
benzemiyordu.
"Bilmiyorum."
Harry çaresizce çevresine bakındı. Black de, Lupin de
gitmişti... Yanlarında sadece Snape vardı, hâlâ bilinçsiz
bir halde, havada asılı duruyordu.
Harry, saçını gözlerinden çekip doğru dürüst
düşünmeye çalışarak,
"Onları şatoya götürüp birine
söylesek iyi olur" dedi. "Gel -"
Ama sonra, karanlığın içinden kesik kesik bir havlama,
bir inleme duydular, acı çeken bir köpeğin sesi...
"Sirius" diye mırıldandı Harry, gözlerini dikip karanlığa
bakarak.
Bir an kararsız kaldı, ama o sırada Ron için
yapabilecekleri bir şey yoktu. Black'in ise başı dertteydi -
Harry koşmaya başladı, Hermione hemen ardındaydı.
Acı havlama gölün yakınından geliyor gibiydi. Ona
doğru seğirttiler ve Harry son sürat koşarken soğuğu
fark etti, ama ne anlama geldiğini anlamadı -
Havlama birden durdu. Gölün kıyısına vardıklarında
neden durduğunu gördüler - Sirius yeniden insana
dönüşmüştü. İki büklüm bir halde, ellerini başına
götürmüştü.
"Haaayır" diye inledi. "Haaayır... lütfen..."
Ve Harry o anda onları gördü. En az yüz tane Ruh
Emici, gölün çevresinden kara bir yığın halinde onlaradoğru kayıyordu. Hızla döndü, o aşina, buz gibi soğuk
içine nüfuz ediyordu, sis görüşünü bulandırıyordu.
Karanlıkta her yandan beliren Ruh Emiciler onları
çember içine alıyordu.
"Hermione, mutlu bir şey düşün!" diye haykırdı.
Harry, asasını kaldırdı, görüşünü temizlemek için hızla
gözlerini kırptı, zihninde hafif hafif yankılanmaya
başlayan çığlıktan kurtulmak için kafasını salladı -
Vaftiz babamla birlikte oturacağım, Dursley'lerden
ayrılıyorum.
Sirius'u ve yalnızca Sirius'u düşünmek için kendini
zorladı ve büyülü sözleri söylemeye koyuldu: "Expecto
patronum! Expecto patronum!"
Black titredi, yuvarlanarak döndü ve ölüm kadar solgun
halde, yerde hareketsiz yattı.
İyileşecek. Gidip onunla birlikte oturacağım.
"Expecto patronum! Hermione, yardım et bana! Expecto patronum!"
"Expecto -" diye fısıldadı Hermione,
"expecto - ex-pecto
-"
Ama yapamadı. Ruh Emiciler onlara yaklaşıyordu,
aralarında bir metre bile kalmamıştı. Harry ve
Hermione'nin çevresinde katı bir duvar oluşturdular,
daha da yakına geldiler...
"EXPECTO PATRONUM!" diye haykırdı Harry,
kulaklarındaki çığlığı silmeye çalışıyordu. "EXPECTO
PATRONUM!"Asasından ince bir gümüş demeti çıktı ve önünde sis
gibi havada kaldı. Aynı anda Harry, hemen yanı başında
Hermione'nin yığıldığını hissetti. Yalnızdı... tamamen
yalnız...
"Expecto - expecto patronum -"
Harry dizlerinin soğuk otlara çarptığını hissetti. Sis
gözlerini perdeliyordu. Büyük bir çabayla hatırlamaya
çalıştı - Sirius masumdu - masum - iyi olacağız - onunla
oturacağım -
"Expecto patronum!" diye soludu.
Biçimsiz Patronus'unun cılız ışığında, bir Ruh Emici'nin
çok yakınında durduğunu gördü. Harry'nin yarattığı
gümüş sis bulutundan geçemiyordu. Pelerinin altından
ölü, yapış yapış bir el dışarı uzandı. Patronus'u yana
itmek istermiş gibi bir hareket yaptı.
"Hayır - hayır -" diye soludu Harry. "O masum - expecto
- expecto patronum -"
Onu gözlediklerini hissedebiliyordu, hırıltılı nefeslerini
kötücül bir rüzgâr gibi çevresinde duyuyordu. En
yakındaki Ruh Emici onu ölçüp biçiyor gibiydi. Sonra
yarı çürümüş ellerini kaldırdı - ve kukuletasını indirdi.
Gözlerin olması gereken yerde sadece ince, gri, lekeli
bir deri vardı, boş göz yuvalarının üstüne bomboş
gerilmişti. Ama bir ağzı vardı... Açık, biçimsiz bir delik,
havayı bir ölüm hırıltısıyla emiyordu.
Harry felç edici bir korkuyla doldu, ne kıpırdayabiliyor,
ne de konuşabiliyordu. Patronus'u titreşti ve öldü.Beyaz sis onu körleştiriyordu. Mücadele etmesi
gerekiyordu... expecto patronum... göremiyordu... ve
uzakta, o aşina çığlığı duyuyordu... expecto patronum...
siste el yordamıyla Sirius'u aradı ve kolunu buldu... onu
alamayacaklardı...
Ama bir çift kuvvetli, yapış yapış el birden Harry'nin
boynuna dolandı. Yüzünü kaldırması için zorluyordu...
Harry onun soluğunu hissediyordu... önce Harry'den
kurtulacaktı... Harry onun kokmuş nefesini
hissediyordu... annesi kulaklarında bağırıyordu...
duyduğu son şey onun sesi olacaktı -
Ve sonra, onu boğan sisin arasından, gittikçe daha da
parlak bir hal alan gümüşümsü bir ışık gördüğünü
sandı... öne, çimlerin üstüne düştüğünü hissetti -
Harry, yüzükoyun yerde, kımıldayamayacak kadar zayıf
ve hasta halde, titreyerek gözlerini açtı. Kör edici ışık,
çevresindeki otları aydınlatıyordu... Çığlık durmuştu,
soğuk geri çekiliyordu...
Birisi Ruh Emiciler'i geri sürüyordu... onun, Sirius'un ve
Hermione'nin çevresinde daireler çiziyordu... Ruh
Emiciler'in hırıl hırıl emme sesleri siliniyordu.
Gidiyorlardı... hava yeniden ılınmıştı...
Harry geri kalan tüm kuvvetiyle başını birkaç santim
kaldırdı ve ışığın içinde, dörtnala gölden geçen bir
hayvan gördü. Gözleri terden bulanıklaşmış halde, onun
ne olduğunu çıkarmaya çalıştı... bir tek boynuzlu at
kadar parlaktı. Bilincini yitirmemek için mücadele eden
Harry, karşı kıyıya varınca onun yavaşlayıp durmasını
izledi. Bir anda, hayvanın saçtığı ışıkta, onu karşılayanbirini gördü... elini kaldırarak onu okşayan birini... garip
şekilde aşina gelen birini... ama, olamazdı...
Harry anlamıyordu. Artık düşünemiyordu. Gücünün son
damlasının kendisini terk ettiğini hissetti ve bayılırken
başı yere vurdu.YİRMİ BİRİNCİ BÖLÜM:
HERMIONE'NİN SIRRI
"Çok şaşırtıcı bir iş... çok şaşırtıcı.. hiçbirinin ölmemesi
mucize... hiç böyle şey duymadım... Doğrusu, senin
orda olman büyük şans, Snape..."
'Teşekkür ederim, Bakan Bey."
"İkinci Sınıf Merlin Nişanı derim ben. Eğer
koparabilirsem, Birinci Sınıf!"
"Gerçekten çok teşekkür ederim, Bakan Bey."
"Şuranda feci bir kesik var... Black yaptı herhalde."
"Aslında, Potter, Weasley ve Granger'dı, Bakan Bey..."
"Ne diyorsun!"
"Black onları büyülemişti, görür görmez anladım.
Davranışlarına bakılırsa, bir Kafa Karıştırma Büyüsü.
Onun masum olabileceğine inanıyor gibiydiler.
Yaptıklarından sorumlu değillerdi. Öte yandan, onların
müdahalesi Black'in kaçmasına yol açabilirdi... belli ki
Black'i tek başlarına yakalayabileceklerini sanıyorlardı.
Şimdiye kadar pek çok şey yaptılar, hepsi yanlarına
kaldı... Korkarım bu kendilerini pek üstün görmelerine
yol açmış... ve elbette Müdür de Potter'a hep olağandışı
miktarda özgürlük tanımıştır -"
"Eh, yani şey, Snape... Harry Potter, biliyorsun... o söz
konusu olunca hepimiz yelkenleri suya indiriyoruz.""Ama yine de - acaba bu kadar özel muamele
göstermekle ona iyilik mi ediliyor? Şahsen ben ona
başka herhangi bir öğrenci gibi davranmaya
çalışıyorum. Ve başka hangi öğrenci arkadaşlarını böyle
bir tehlikeye atsa -en azından- okuldan uzaklaştırılırdı.
Düşünün, Bakan Bey: Okulun bütün kurallarına karşı
gelerek -onun korunması için alınan bütün önlemlerden
sonra- geceleyin okul arazisi dışına çıkmak, bir
kurtadam ve bir caniyle beraber olmak -yasadışı olarak
Hogsmeade'i de ziyaret ettiğine inanmam için nedenler
var-"
"Vay, vay... Bakalım, Snape, bakalım... çocuk kesinlikle
budalaca davranmış..."
Harry yatmış, gözleri sımsıkı yumulu, dinliyordu. Kendini
çok dermansız hissediyordu. Duyduğu kelimelerin
kulaklarından beynine ulaşması çok vakit alıyordu sanki.
Bu yüzden de anlamakta zorlanıyordu. Kolları bacakları
kurşun gibiydi, gözkapakları açamayacağı kadar
ağırdı... Burada, bu rahat yatakta, sonsuza kadar
yatmak istiyordu...
"Beni asıl şaşırtan, Ruh Emiciler'in davranışı oldu...
Onların geri çekilmesine neyin yol açtığı konusunda bir
fikrin var mı, Snape?"
"Hayır, Bakan Bey. Ben ayıldığımda, okul girişindeki
mevzilerine dönüyorlardı..."
"Olağanüstü. Ve buna rağmen Black, Harry ve kız -"
"Onlara ulaştığımda hepsi bilincini yitirmiş durumdaydı.
Black'i bağlayıp ağzını tıkadım tabii, büyüyle sedyeler
yarattım ve hepsini dosdoğru şatoya geri getirdim."Bir duraklama oldu. Harry'nin beyni artık biraz daha hızlı
çalışıyor gibiydi ve bu hızla birlikte, mide boşluğu
kemiriliyormuş gibi bir duyguya kapılmıştı...
Gözlerini açtı.
Her şey biraz flu görünüyordu. Biri Harry'nin gözlüğünü
çıkarmıştı. Karanlık hastane kanadında yatıyordu.
Koğuşun sonunda, sırtı ona dönük, bir yatağın üzerine
eğilmiş Madam Pomfrey'yi seçebiliyordu. Harry gözlerini
kıstı. Madam Pomfrey'nin kolunun altından Ron'un kızıl
saçları görülebiliyordu.
Harry yastığın üzerinde başını oynattı. Sağındaki
yatakta Hermione yatıyordu. Yatağına ay ışığı
vuruyordu. Onun da gözleri açıktı. Taşlaşmış gibiydi,
Harry'nin uyanık olduğunu fark edince parmağını
dudaklarına götürdü, sonra da hastane kanadı kapısını
işaret etti. Kapı aralıktı, Cornelius Fudge ile Snape'in
sesleri, oradan, dışarıdaki koridordan geliyordu.
Madam Pomfrey karanlık koğuşta çabuk çabuk
yürüyerek Harry'nin yatağına geldi. Harry ona bakmak
için döndü. Madam Pomfrey'nin elinde, hayatında
gördüğü en büyük çikolata vardı. Çikolatadan çok,
küçük bir kayaya benziyordu.
Canlı bir sesle,
"Aa, uyanmışsın!" dedi Madam Pomfrey.
Çikolatayı Harry'nin yatağının başucundaki komodinin
üstüne koydu ve küçük bir çekiçle parçalara bölmeye
koyuldu.
Harry ve Hermione bir ağızdan,
"Ron nasıl?" dediler.
Madam Pomfrey keyifsizce,
"Yaşayacak" dedi. "Sizin
ikinize gelince... burada kalacaksınız, yani ben ikinizinde - Potter, ne yaptığını sanıyorsun sen?"
Harry yerinde doğrulmuş, gözlüğünü takıyor ve asasını
alıyordu.
"Müdürü görmem gerek" dedi.
"Potter" dedi Madam Pomfrey, sakinleştirici bir tavırla,
"tamam. Black'i yakaladılar. Yukarıya kilitlendi. Ruh
Emiciler her an 'öpücük' işlemini gerçekleştirebilirler–"
"NE?"
Harry yataktan aşağı atladı; Hermione de aynı şeyi
yapmıştı. Ama Harry'nin çığlığı dışarıdan, koridordan
duyulmuştu. Bir saniye sonra Cornelius Fudge ile Snape
koğuşa girdiler.
"Harry, Harry, neler oluyor?" dedi sarsılmış görünen
Fudge. "Yatağında olmalısın - çikolata yedi mi?" diye
sordu Madam Pomfrey'ye endişeyle.
"Bakan Bey, dinleyin!" dedi Harry. "Sirius Black masum!
Peter Pettigrew yalandan ölmüş gibi yaptı! Bu akşam
onu gördük! Ruh Emiciler'in Sirius'a bunu yapmalarına
izin veremezsiniz, o -"
Ama Fudge yüzünde hafif bir tebessümle başını
sallıyordu.
"Tamam Harry, kafan çok karışmış, çok zor anlar
yaşadın. Sırtüstü yat şimdi, her şey kontrolümüz
altında..."
"HAYIR, DEĞİL!" diye feryat etti Harry. "YANLIŞ ADAMI
YAKALADINIZ!""Bakan Bey, lütfen dinleyin" dedi Hermione, o da
Harry'nin yanına koşmuştu ve Fudge'ın yüzüne
yalvarırcasına bakıyordu. "Ben de onu gördüm. Ron'un
faresiydi, o bir Animagus, yani Pettigrew, ayrıca -"
"Görüyorsunuz ya, Bakan Bey" dedi Snape. "Kafaları
karışmış, ikisinin de... Black iyi iş çıkarmış..."
"KAFAMIZ KARIŞMIŞ FALAN DEĞİL!" diye kükredi
Harry.
Madam Pomfrey kızgınlıkla,
"Bakan Bey! Profesör!"
dedi. "Gitmeniz konusunda ısrar ediyorum. Potter benim
hastam ve üzülmemesi gerekiyor!"
"Ben üzgün değilim, onlara neler olduğunu anlatmaya
çalışıyorum!" dedi Harry öfkeyle. "Bir dinleseler -"
Ama Madam Pomfrey birden Harry’nin ağzına koca bir
parça çikolata tıktı. Harry boğulur gibi oldu, kadın da bu
fırsattan yararlanıp onu zorla yeniden yatağa yatırdı.
"Şimdi, lütfen, Bakan Bey, bu çocukların bakıma
ihtiyaçları var. Lütfen gidin -"
Kapı yeniden açıldı. Gelen Dumbledore'du. Harry ağzını
dolduran çikolatayı büyük zorlukla yutup yeniden ayağa
kalktı.
"Profesör Dumbledore, Sirrus Black -"
"Tanrı aşkına!" dedi Madam Pomfrey, kendini kaybetmiş
bir halde. "Burası hastane kanadı mı, değil mi? Müdür
Bey, ısrar etmek zorundayım -"
"Özür dilerim, Poppy, ama Mr. Potter ve Miss Granger'la
biraz konuşmam gerek" dedi Dumbledore sakin sakin.
"Az önce Sirius Black'le konuşuyordum -""Eminim ki size de Potter'ın kafasına soktuğu masalı
anlatmıştır" dedi Snape tükürür gibi. "Bir fare hakkında,
sözde Pettigrew sağmış -"
"Gerçekten de Black'in hikâyesi buydu" dedi
Dumbledore, dar çerçeveli gözlüğünün arkasından
Snape'i dikkatle süzerek.
"Peki ya benim tanıklığımın hiç mi değeri yok?" diye
hırladı Snape. "Peter Pettigrew Bağıran Baraka'da
değildi, arazide de izine rastlamadım."
Hermione ciddiyetle,
"Çünkü kendinizden geçmiştiniz de
ondan, Profesör!" dedi. "Vaktinde gelmediğiniz için
duymadınız -"
"Miss Granger, ÇENENİZİ TUTUN!"
"İyi de, Snape" dedi Fudge, şaşırmış görünüyordu,
"küçük hanımın zihni karışık, hoşgörüyle yaklaşmalıyız -
"
Dumbledore onun lafını kesti,
"Harry ve Hermione ile
yalnız konuşmalıyım" dedi. "Cornelius, Severus, Poppy -
lütfen bizi yalnız bırakın."
"Müdür Bey!" diye feveran etti Madam Pomfrey.
"Tedaviye ihtiyaçları var, istirahata -"
"Bu konunun beklemeye tahammülü yok" dedi
Dumbledore. "Israr etmek zorundayım."
Madam Pomfrey dudaklarını büzdü ve hızla koğuşun
öbür ucundaki odasına yürüdü, kapıyı da arkasından
çarptı. Fudge yeleğinden sarkan büyük, altın cep
saatine baktı."Ruh Emiciler gelmiş olmalı" dedi. "Gidip onları bulayım.
Dumbledore, yukarıda görüşürüz."
Kapıya gitti ve Snape için açık tuttu, ama Snape
yerinden kıpırdamamıştı.
Gözleri Dumbledore'un yüzüne dikili,
"Black'in
hikâyesinin tek kelimesine inanmıyorsunuz elbette" diye
fısıldadı Snape.
"Harry ve Hermione ile yalnız konuşmak istiyorum" diye
tekrarladı Dumbledore.
Snape ona doğru bir adım attı.
"Sirius Black daha on altı yaşındayken cinayet
işleyebileceğini göstermişti" diye soludu. "Bunu
unutmadınız, değil mi, Müdür Bey? Bir zamanlar beni
öldürmeye kalkıştığını unutmadınız, değil mi?"
Dumbledore yavaşça,
"Hafızam her zaman olduğu
kadar güçlü, Severus" dedi.
Snape birden döndü ve Fudge'ın hâlâ tuttuğu kapıdan
dışarı rap rap yürüdü. Kapı onun arkasından kapanınca,
Dumbledore, Harry ve Hermione'ye döndü. İkisi aynı
anda heyecanla konuşmaya başladılar.
"Profesör, Black doğru söylüyor, biz Pettigrew'i gördük -"
"- Profesör Lupin kurtadama dönüşünce kaçtı -"
"- O bir fare -"
"- Pettigrew ön pençesini, yani parmağını demek
istiyorum, onu kesmiş -"
"- Ron'a Pettigrew saldırdı, Sirius değil -"Ama Dumbledore elini kaldırarak bu açıklama selini
durdurdu.
"Şimdi dinleme sırası sizde, sözümü kesmemenizi rica
ediyorum, çünkü çok az vaktimiz var" dedi yavaşça.
"Black'in hikâyesini destekleyecek bir nebze kanıt bile
yok, sizin sözlerinizden başka - ve on üç yaşındaki iki
büyücünün sözleri kimseyi ikna etmez. Bir sokak dolusu
görgü tanığı Sirius'un Pettigrew'i öldürdüğüne yemin
etti. Ben kendim Bakanlık'ta ifade verip Potter'ların Sır
Tutucusu'nun Sirius olduğunu söyledim."
Kendini tutamayan Harry,
"Profesör Lupin size anlatır -"
dedi.
"Profesör Lupin şu anda Orman'ın derinliklerinde,
kimseye hiçbir şey anlatacak hali yok. Yeniden insana
dönüştüğünde, iş işten geçmiş olacak, Sirius ölüden de
beter hale gelecek. Ayrıca aramızdan çoğu
kurtadamlara hiç güvenmediği için, onun desteğinin de
pek bir anlam taşımayacağını ekleyeyim - ve Sirius'la
ikisinin eski dost olmaları"
"Ama -"
"Dinle beni, Harry. Çok geç, anlıyor musun? Profesör
Snape'in olaylara ilişkin yorumunun sizinkinden çok
daha ikna edici olduğunu anlaman gerek."
Hermione çaresizce,
"Sirius'tan nefret ediyor" dedi. "Sırf
Sirius ona aptalca bir şaka yaptı diye -"
"Sirius masum bir adam gibi hareket etmedi. Şişman
Hanım'a yönelik saldırı - Gryffindor Kulesi'ne bıçakla
girmek - Ölü ya da diri, Pettigrew olmadan Profesör
Snape'in ifadesini geçersiz kılma şansımız sıfır.""Ama siz bize inanıyorsunuz."
"Evet, inanıyorum" dedi Dumbledore sakin sakin. "Ama
başkalarının hakikati görmesini sağlayacak ya da Sihir
Bakan'ını aşacak gücüm yok..."
Harry onun ağırbaşlı yüzüne baktı ve sanki ayaklarının
altındaki toprak birden çekilmiş gibi bir hisse kapıldı.
Dumbledore'un her şeyi halledebileceği fikrine alışmıştı.
Onun mucizevi bir çözüm yaratmasını beklemişti. Ama
hayır... son umutları da yok olup gitmişti işte.
Dumbledore ağır ağır,
"Bizim ihtiyacımız olan şey" dedi
ve açık mavi gözleri Harry'den Hermione'ye çevrildi,
"daha fazla zaman."
"Ama -" diye başladı Hermione. Sonra gözleri
yusyuvarlak oldu. "OH!"
"Şimdi, iyi dinleyin" dedi Dumbledore, çok alçak sesle,
ama çok anlaşılır şekilde konuşuyordu. "Sirius yedinci
katta Profesör Flitwick'in odasında kilitli. Batı Kulesi'nin
sağdan on üçüncü penceresi. Eğer her şey yolunda
giderse, bu akşam birden fazla masum canı
kurtarabilirsiniz. Ama şunu unutmayın, ikiniz de. Asla
görülmemelisiniz. Miss Granger, yasayı biliyorsunuz -
nelerin tehlikede olduğunu biliyorsunuz... gö-rül-me-meli-si-niz."
Harry'nin neler olup bittiği hakkında en ufak bir fikri
yoktu. Dumbledore döndü ve kapıya varınca yine onlara
baktı.
"Sizi içeri kilitliyorum. Şu anda -" saatine baktı,
"gece
yarısına beş var. Miss Granger, üç devir yaptırsanız
yeter sanırım. İyi şanslar.""İyi şanslar mı?" diye tekrarladı Harry, kapı
Dumbledore'un arkasından kapanırken. "Üç devir mi?
Neden söz ediyor? Ne yapmamız gerek?"
Ama Hermione yakasından elini sokmuş, el yordamıyla
cüppenin altından çok uzun ve çok ince bir altın zincir
çıkarmakla meşguldü.
"Harry, buraya gel" dedi telaşla. "Çabuk!"
Harry onun yanına gitti, iyice afallamıştı. Hermione
zinciri uzatıyordu. Harry onun ucundan sarkan minik,
parıldayan bir kum saati gördü.
"İşte -"
Hermione zinciri onun da boynuna dolamıştı.
"Hazır mısın?" dedi soluk soluğa.
"Ne yapıyoruz?" dedi Harry, neler olup bittiğini zerre
kadar anlamıyordu.
Hermione kum saatini üç kere çevirdi.
Karanlık koğuş yok oldu. Harry büyük bir hızla geriye
doğru uçtuğu hissine kapıldı. Yanından bulanık bir
renkler ve şekiller denizi geçip gitti; kulakları
zonkluyordu. Bağırmak istedi, ama kendi sesini
duyamadı -
Ama birden ayaklarının altında sert zemini hissetti, her
şey yeniden odak noktasına oturdu -
Boşalmış Giriş Salonu'nda Hermione'nin yanında
duruyordu, açık ön kapılardan taş döşemeye altın
renkte bir güneş ışığı seli vurmuştu. Telaşla dönüpHermione'ye baktı, kum saatinin zinciri boynunu
kesiyordu.
"Hermione, ne -?"
"Gir şuraya!" Hermione, Harry'nin kolunu tutup onu
salonun öbür yanına, bir süpürge dolabının kapısına
sürükledi. Kapıyı açtı, Harry'yi içeri, kovalarla yer
bezlerinin arasına itti. Kendi de arkasından girdi ve
kapıyı çarparak kapattı.
"Ne - nasıl - Hermione, neler oluyor?"
"Zamanda geriye gittik" diye fısıldadı Hermione,
karanlıkta Harry'nin boynundaki zinciri çıkararak. "Üç
saat geriye..."
Harry kendi bacağını bulup iyice bir çimdikledi. Canı çok
acıdı, böylece çok garip bir rüya görüyor olma ihtimali
de ortadan kalkmış oldu.
"Ama -"
"Şişşt! Dinle! Birileri geliyor! Sanırım - sanırım bu
gelenler biz olabiliriz!"
Hermione kulağını dolap kapısına yapıştırmıştı.
"Salondan gelen ayak sesleri... evet, sanırım Hagrid'e
gidiyoruz!"
"Yani şimdi sen bana" diye fısıldadı Harry,
"hem burada
bu dolapta, hem de orada dışarıda olduğumuzu mu
söylüyorsun?"
"Evet" dedi Hermione, kulağı hâlâ dolap kapısına
yapışıktı. "Biz olduğumuza eminim... üç kişiden fazladeğilmiş gibi geliyor kulağa... ve ağır ağır yürüyoruz,
çünkü görünmezlik pelerininin altındayız -"
Sustu, yine dikkatle dinliyordu.
"Ön basamaklardan indik..."
Hermione tersine dönmüş bir kovanın üzerine oturdu;
son derece endişeli görünen Harry ise birtakım sorulara
cevap verilmesini istiyordu.
"O kum saati gibi şeyi nerden aldın?"
"Ona Zaman Döndürücü deniyor" diye fısıldadı
Hermione. "Okuldaki ilk günümüzde Profesör
McGonagall'dan aldım. Bütün derslerime girebilmek için
bütün yıl kullandım. Profesör McGonagall kimseye
söylememem için bana yemin ettirdi. Onu alabileyim
diye Sihir Bakanlığı'na bir sürü mektup yazmak zorunda
kaldı. Onlara örnek bir öğrenci olduğumu ve bunu
derslerim dışında hiçbir şey için asla, asla
kullanmayacağımı söyledi... Geriye dönebilmek için
boyuna çevirip duruyorum, aynı anda birden fazla derse
bu sayede girdim, anlıyor musun? Ama...”
Harry, Dumbledore'un ne yapmamızı istediğini
anlamıyorum. Neden üç saat geri gitmemizi söyledi?
Bunun Sirius'a ne faydası olacak?"
Harry onun gölgeli yüzüne baktı.
Yavaşça,
"Şu sıralarda bir şey olmuş olmalı" dedi. "Onu
değiştirmemizi istiyor. Ne oldu? Üç saat önce Hagrid'e
doğru yürüyorduk..."
"Şimdi üç saat öncesi ve Hagrid'e doğru yürüyoruz işte"
dedi Hermione. "Az önce kendimizi binadan çıkarkenduyduk..."
Harry kaşlarını çattı, konsantre olmaya çalışarak beynini
sulandırıyormuş gibi hissediyordu.
"Dumbledore az önce dedi ki - birden fazla masum canı
kurtarabileceğimizi söyledi..." Ve birden anladı.
"Hermione, Şahgaga'yı kurtaracağız!"
"İyi ama - bunun Sirius'a ne yararı olacak?"
"Dumbledore dedi ki - bize pencerenin nerede olduğunu
söyledi - Flitwick'in odasının penceresi! Sirius'u oraya
kilitlemişler! Şahgaga'yı o pencereye uçurup Sirius'u
kurtarmamız gerek! Sirius, Şahgaga'nın sırtında
kaçabilir - ikisi de kaçabilir!"
Harry'nin görebildiği kadarıyla, Hermione'nin yüzünde
dehşete düşmüş bir ifade vardı.
"Eğer bunu görülmeden başarırsak, mucize olur!"
"Eh, denememiz gerek, değil mi?" dedi Harry. Ayağa
kalkıp o da kulağını kapıya yapıştırdı.
"Kimse yok galiba... hadi, gidelim..."
Harry dolap kapısını itip açtı. Giriş Salonu boştu.
Ellerinden geldiği kadar sessizce ve süratle, dolaptan
dışarı fırlayıp taş merdivenlerden indiler. Gölgeler
uzamaya başlamıştı bile, Yasak Orman'daki ağaçların
tepeleri bir kez daha altın gibi parıldıyordu.
"Ya pencereden bakan varsa -" diye mızıldandı
Hermione, arkalarında kalan şatoya bakarak.
Harry kararlı bir şekilde,
"O zaman koşarız" dedi.
"Dosdoğru Orman'a, tamam mı? Bir ağacı falan siperalıp nöbet tutarız -"
"Tamam, ama seraların etrafından dolanalım" dedi
Hermione soluk soluğa. "Hagrid'in ön kapısından uzak
durmamız gerek, yoksa kendimizi görürüz! Artık
Hagrid'e neredeyse varmış olmalıyız!"
Bir yandan onun ne demek istediğini anlamaya çalışan
Harry, bir koşu kopardı, Hermione de arkasından
geliyordu. Sebze tarhından geçerek seralara vardılar, bir
an onların arkasında durakladıktan sonra da
koşabildikleri kadar hızla Şamarcı Söğüt'ün etrafından
dolanıp Orman'a sığındılar...
Harry, ağaçların gölgelerinde kendini güvencede
hissedince döndü; birkaç saniye sonra Hermione de
nefes nefese yanına geldi.
"Tamam" diye soludu,
"gizlice Hagrid'in oraya gitmemiz
gerek. Sakın görüneyim deme, Harry..."
Orman'ın kıyısından gitmeye özen göstererek, ağaçların
arasından sessizce geçtiler. Hagrid'in evinin önünü
gördükleri anda, kapının vurulduğunu duydular. Hemen
geniş gövdeli bir meşe ağacının ardına gizlenip iki
tarafından gözetlemeye koyuldular. Hagrid kapısının
eşiğinde belirmişti, solgun bir yüzle ve tir tir titreyerek,
kim geldi diye etrafına bakındı. Ve Harry kendi sesini
duydu.
"Biziz. Üstümüzde görünmezlik pelerini var. Bizi içeri al
da çıkaralım."
"Gelmemeliydiniz!" diye fısıldadı Hagrid. Ama sonra geri
çekilip, girmelerine izin verdi ve hemen kapıyı kapattı.Harry hararetle,
"Bu şimdiye kadar yaptığımız en tuhaf
şey" dedi.
"Biraz ileri gidelim" diye fısıldadı Hermione.
"Şahgaga'nın daha yakınında olmamız gerek!"
Hagrid'in balkabağı tarhının çevresini saran çite
bağlanmış sinirli Şahgaga'yı görene kadar, ağaçlar
arasından sessizce ilerlediler.
"Şimdi mi?" diye fısıldadı Harry.
"Hayır!" dedi Hermione. "Eğer şimdi çalarsak,
Komite'deki adamlar Hagrid'in onu serbest bıraktığını
sanır! Onlar Şahgaga'yı dışarıda bağlı görene kadar
beklememiz gerek!"
"O zaman da yaklaşık altmış saniyemiz kalır" dedi
Harry. Bu iş giderek imkânsız görünmeye başlamıştı.
Tam o anda, Hagrid'in kulübesinin içinden bir şangırtı
koptu.
Hermione,
"İşte Hagrid süt sürahisini kırdı" diye fısıldadı.
"Biraz sonra ben Scabbers’ı bulacağım -"
Sahiden de birkaç dakika sonra Hermione'nin hayret
çığlığını duydular.
"Hermione" dedi Harry birden,
"ya biz - ya biz içeri
dalsak, Pettigrew'i yakaladığım gibi -"
"Hayır!" dedi Hermione dehşet dolu bir fısıltıyla.
"Anlamıyor musun? En önemli büyücülük yasalarından
birine karşı geliyoruz! Kimse zamanı değiştirmemeli, hiç
kimse! Dumbledore'u duydun, eğer görünürsek -"
"Bizi sadece kendimiz görürüz, bir de Hagrid!""Harry, kendini Hagrid'in kulübesine dalarken görsen ne
yapardın sence?"
"Herhalde - herhalde aklımı kaçırırdım" dedi Harry. "Ya
da işin içinde Kara Büyü var sanırdım -"
"Aynen öyle! Anlayamazdın, hatta belki de kendine
saldırırdın! Anlamıyor musun? Profesör McGonagall
bana zamanla oynayan büyücülerin başına ne korkunç
şeyler geldiğini anlattı... Birçoğu geçmişteki ya da
gelecekteki benliklerini yanlışlıkla öldürmüş!"
"Tamam!" dedi Harry. "Sadece bir fikirdi, düşündüm ki -"
Ama Hermione onu dirseğiyle dürtüp şatoyu işaret etti.
Harry uzaktaki ön kapıları rahatça görebilmek için başını
biraz oynattı. Dumbledore, Fudge ve yaşlı Komite üyesi
ile cellat Macnair merdivenlerden iniyorlardı.
"Dışarı çıkmak üzereyiz" dedi Hermione.
Gerçekten de biraz sonra Hagrid'in arka kapısı açıldı ve
Harry, kendisi, Ron ve Hermione'nin Hagrid'le birlikte
çıktıklarını gördü. Bu kesinlikle hayatının en garip
duygusuydu: Bir ağacın arkasına gizlenip kendisinin bir
balkabağı tarhında duruşunu gözlemek.
"Bir şey yok, Gaga" dedi Hagrid Şahgaga'ya. "Bir şey
yok..." Sonra Harry, Ron ve Hermione'ye döndü. "Hadi"
dedi. "Gidin."
"Hagrid, yapamayız -"
"Onlara gerçekte ne olduğunu anlatırız -"
"Onu öldüremezler -""Gidin! Durum zaten fena, bir de siz başınızı derde
sokmayın!"
Harry, balkabağı tarhındaki Hermione'nin, görünmezlik
pelerinini Ron'la ikisinin üstüne çekişini seyretti.
"Çabuk gidin. Dinlemeyin..."
Hagrid'in ön kapısı çalındı. İnfaz heyeti gelmişti. Hagrid
geri dönerek, arka kapıyı aralık bırakıp kulübesine girdi.
Harry kulübeyi çepeçevre saran otların parça parça
yassılışını izledi ve giden üç çift ayak sesi duydu. O,
Ron ve Hermione gitmişlerdi... Ama ağaçlar arasında
saklanan Harry ve Hermione, arka kapıdan kulübede
neler olduğunu duyabiliyorlardı.
Macnair'in soğuk sesi geldi: "Hayvan nerde?"
"Dışar– dışarıda" dedi Hagrid çatlak bir sesle.
Hagrid'in penceresinde Macnair'in Şahgaga'ya bakan
yüzü belirince, Harry başını geri çekti. Sonra Fudge'ı
duydular.
"Şimdi sana -şey- resmi infaz duyurusunu okumamız
gerek, Hagrid. Elimi çabuk tutacağım. Ve sonra da
seninle Macnair'in imzalamanız gerekiyor. Macnair, sen
de dinlemelisin, prosedür böyle -"
Macnair'in yüzü pencereden kayboldu. Ya şimdi ya hiç.
"Bekle burda" diye fısıldadı Harry Hermione'ye. "Ben
hallederim."
Fudge'ın sesi tekrar duyulurken, Harry ağacın
arkasından fırladı, çitten atlayıp balkabağı tarhına girdi
ve Şahgaga'ya yaklaştı."Tehlikeli Hayvanların İtlafı Komitesi, bundan böyle
kendisinden hükümlü diye söz edilecek olan Hipogrif
Şahgaga'nın 6 Haziran'da günbatımında infaz
edilmesini karar altına -"
Harry gözlerini kırpmamaya özen göstererek
Şahgaga'nın vahşi, turuncu gözüne bir kez daha baktı
ve yere eğilerek selam verdi. Şahgaga pullu dizlerinin
üzerine çöktü, sonra yeniden ayağa kalktı. Harry onu
çite bağlayan ipi çözmeye çalıştı.
"... boynu vurularak infaz edilmeye mahkûm edildi; infazı
Komite'nin tayin edilmiş celladı Macnair yerine
getirecek..."
"Gel, Şahgaga" diye mırıldandı Harry,
"gel, sana yardım
edeceğiz. Ses çıkarma... ses çıkarma..."
"... aşağıdaki tanıklar huzurunda. Hagrid, sen burayı
imzalıyorsun..."
Harry bütün gücüyle ipe asıldı, ama Şahgaga ön
ayaklarını yere gömmüştü.
Komite üyesinin tiz ve keskin sesi, Hagrid'in kulübesinin
içinden,
"Eh, hadi bitirelim şu işi" dedi. "Hagrid, belki de
sen içeride kalsan daha iyi olur -"
"Hayır, ben - ben onunla olmak istiyorum... Yalnız
kalmasın istiyorum -"
Kulübenin içinden ayak sesleri yankılandı.
"Şahgaga, kıpırda!" diye tısladı Harry.
Harry, Şahgaga'nın boynundaki ipe daha da kuvvetle
asıldı. Hipogrif, kanatlarını sinirli sinirli hışırdatarak
yürümeye başladı. Ama Orman'la aralarında hâlâ üçmetreden fazla mesafe vardı, Hagrid'in arka kapısından
tabak gibi görünüyorlardı.
Dumbledore'un sesi geldi: "Bir dakika lütfen, Macnair"
diyordu,
"senin de imzalaman lazım." Ayak sesleri
durdu. Harry ipe asıldı. Şahgaga, gagasını gürültüyle
şaklattı ve biraz daha hızlı yürüdü.
Hermione'nin beyaz yüzü bir ağacın arkasından
uzanmıştı.
Sesini çıkarmadan ağzını oynatarak,
"Harry, çabuk!"
dedi.
Harry kulübenin içinde konuşan Dumbledore'un sesini
hâlâ duyabiliyordu. İpi bir kez daha çekiştirdi. Şahgaga
gönülsüz gönülsüz tırısa kalktı. Ağaçlara varmışlardı...
"Çabuk! Çabuk!" diye inledi Hermione, ağacının altından
fırlayıp ipi yakaladı ve Şahgaga'yı daha hızlı hareket
ettirmek için o da ipe asıldı. Harry omzunun üstünden
arkaya baktı. Şimdi görülmüyorlardı, Hagrid'in bahçesini
de hiç görmüyorlardı.
"Dur!" diye fısıldadı Hermione'ye. "Bizi duyabilirler -"
Hagrid'in arka kapısı gürültüyle açıldı. Harry, Hermione
ve Şahgaga oldukları yerde kaldılar. Hipogrif de dikkatle
dinlermiş gibiydi.
Sessizlik... sonra -
Komite üyesinin tiz sesi,
"Nerede?" diye sordu. "Hayvan
nerede?"
Cellat öfkeyle,
"Buraya bağlıydı!" dedi. "Gözlerimle
gördüm! Şuracıkta!""Ne olağanüstü" dedi Dumbledore. Sesinde belli belirsiz
bir keyif seziliyordu.
"Gaga!" dedi Hagrid boğuk boğuk.
Bir vıjt sesi, sonra da bir baltanın vuruşu duyuldu. Cellat
baltasını kızgınlıkla çite savurmuştu. Sonra bir ulumadır
koptu, bu sefer Hagrid'in hıçkırıklar arasında
söylediklerini duyabiliyorlardı.
"Gitmiş! Gitmiş! O güzel gagacığına şükürler olsun,
gitmiş! İpi çekip serbest kalmış olmalı! Gaga, benim
akıllı oğlum!"
Şahgaga ipi çekiştirmeye başladı, Hagrid'in yanına
gitmek istiyordu. Harry ve Hermione ipe daha da sıkı
yapıştılar ve onu durdurmak için topuklarını Orman'ın
zeminine gömdüler.
"Biri onu çözmüş!" diye homurdanıyordu cellat. "Araziyi
aramalıyız, Orman'ı -"
"Macnair, eğer Şahgaga gerçekten çalındıysa, hırsızın
onu yayan olarak buradan götürdüğünü
düşünmüyorsun, değil mi?" diye sordu Dumbledore.
Hâlâ eğleniyormuş gibi bir hali vardı. "İstersen gökleri
ara... Hagrid, bir fincan çay iyi gider. Ya da koca bir
kadeh konyak."
"Ta-tabii, Profesör" dedi Hagrid. Sesi, mutluluktan bitkin
düşmüş gibi çıkıyordu. "Buyrun, buyrun..."
Harry ve Hermione dikkatle dinledi. Ayak sesleri
duydular, sonra celladın alçak sesle ettiği küfürleri,
kapının kapanmasını. Sonra bir kez daha ortalığa
sessizlik çöktü."Şimdi ne olacak?" diye fısıldadı Harry, etrafına bakarak.
Çok sarsılmış görünen Hermione,
"Burada saklanmamız
gerek" dedi. "Onlar şatoya dönene kadar beklemeliyiz.
Sonra da Şahgaga'yı Sirius'un penceresine uçurmak
için ortalığın güvenli olmasını bekleriz. Orada daha uzun
süre kalmayacak çünkü... off, çok zor olacak..."
Omzunun üstünden endişeyle Orman'ın derinliklerine
baktı. Güneş batıyordu.
Harry uzun uzun düşünüp,
"Burada kalamayız" dedi.
"Şamarcı Söğüt'ü görebilecek bir yerde olmamız gerek,
yoksa ne olup bittiğini bilemeyiz."
"Tamam" dedi Hermione, Şahgaga'nın ipine daha da
sıkı sarıldı. "Ama unutma Harry, görülmememiz gerek..."
Orman'ın kıyısından harekete geçtiler, çevrelerine
yoğun bir karanlık çöküyordu. Sonunda aralarından
Söğüt'ü seçebildikleri bir ağaç kümesinin arkasına
saklandılar.
"Ron orda!" dedi Harry birden.
Karanlık bir şekil çimenlerin üzerinde koşarken,
haykırışı sakin gece havasında yankılanıyordu.
"Çekil onun yanından -çekil- Scabbers, gel buraya."
Ve sonra bir anda iki gölgenin daha belirdiğini gördüler.
Harry, kendisiyle Hermione'nin Ron'u kovalamalarını
gözledi. Sonra Ron'un pike yaptığını gördü.
"Yakaladım işte! Defol şurdan, seni pis kedi -"
"İşte Sirius!" dedi Harry. Köpeğin kocaman gölgesi,
Söğüt'ün köklerinden dışarı sıçramıştı. Harry'yidevirmesini, sonra Ron'u yakalamasını gördüler...
Harry, köpeğin Ron'u köklerin içine çekmesini izlerken,
"Buradan daha da kötü görünüyor, değil mi?" dedi. "Off -
bak, ağaç beni patakladı - seni de - amma tuhaf iş."
Şamarcı Söğüt gıcırdıyor ve alt dallarını kamçı gibi
savuruyordu. Kendilerinin, gövdeye erişmeye çalışarak
oraya buraya koşturduklarını görüyorlardı. Sonra ağaç
donup kaldı.
"Crookshanks yumruya bastı" dedi Hermione.
"Ve işte gidiyoruz..." diye mırıldandı Harry. "İçeri girdik."
Onların gözden kaybolduğu anda, ağaç yeniden hareket
etmeye başladı. Birkaç saniye sonra hayli yakından
ayak sesleri duydular. Dumbledore, Macnair, Fudge ve
yaşlı Komite üyesi, şatoya doğru gidiyorlardı.
"Tam biz tünele indikten sonra!" dedi Hermione. "Keşke
Dumbledore da bizimle gelseydi..."
Harry acı acı,
"O zaman Macnair ve Fudge da gelirdi"
dedi. "Ve nesine istersen iddiaya girerim ki, Fudge
Macnair'e, Sirius'u oracıkta öldürmesini söylerdi..."
Dört adamın şato merdivenlerinden çıkıp gözden
kaybolmasını izlediler. Birkaç dakika süreyle ortalık boş
kaldı. Sonra "İşte Lupin geliyor!" dedi Harry. Taş
merdivenlerden koşarak inip Söğüt'e hızla yaklaşan bir
başka gölge görmüşlerdi. Harry gökyüzüne baktı.
Bulutlar ayı tamamen örtüyordu.
Lupin'in yerden kırık bir dal alarak gövdedeki yumruyu
itmesini gözlediler. Ağaç mücadele etmeyi bıraktı ve
Lupin de onun köklerindeki yarıkta gözden kayboldu."Keşke pelerini alsaydı" dedi Harry. "Oracıkta duruyor..."
Hermione'ye döndü.
"Şimdi fırlayıp gitsem, kapıp gelsem, Snape onu asla
ele geçiremezdi ve -"
"Harry, görülmememiz gerekli"
Harry ona hırsla,
"Buna nasıl dayanabiliyorsun?" diye
sordu. "Orada öylece durup her şeye tanık olmaya?" Bir
an durakladı. "Pelerini kapıp geleceğim!"
"Harry, hayır!"
Hermione, Harry'nin cüppesinin arkasını tam zamanında
yakaladı. Tam o anda bir şarkı göklere yükseldi.
Hagrid'di bu, avaz avaz şarkı söyleyerek ve hafifçe
yalpalayarak şatoya doğru çıkıyordu. Elinde koca bir
şişeyi sallıyordu.
"Gördün mü?" diye fısıldadı Hermione. "Neler olabilirdi,
gördün mü? Göz önünde olmamamız gerek. Hayır,
Şahgaga!"
Hipogrif, Hagrid'e gitmek için gene çılgınca çabalıyordu.
Harry de ipini tutarak onu geri çekmeye çalıştı. Hagrid'in
çakırkeyif halde avare avare şatoya gidişini izlediler.
Gözden kayboldu. Şahgaga gitmek için mücadele
etmeyi bıraktı. Başı hüzünle sarktı.
Daha iki dakika olmamıştı ki, şatonun kapıları bir kez
daha savrularak açıldı ve Snape dışarı fırlayıp Söğüt'e
doğru koşmaya koyuldu.
Snape'in ağacın yanında durup etrafa bakmasını
gözlerlerken, Harry'nin yumrukları sıkıldı. Snape pelerini
aldı ve kaldırıp baktı."Çek pis ellerini onun üstünden!" diye homurdandı Harry
alçak sesle.
"Hişşt!"
Snape, ağacı dondurmak için Lupin'in kullandığı dalı
aldı, yumruyu dürttü ve pelerini giyip gözden kayboldu.
"İşte bu kadar" dedi Hermione yavaşça. "Hepimiz
aşağıdayız... ve şimdi de tekrar yukarı çıkana kadar
beklememiz gerek sadece..."
Şahgaga'nın ipinin ucunu alıp en yakındaki ağaca sıkıca
bağladı, kuru toprağa oturdu ve kollarını dizlerine sardı.
"Harry, anlamadığım bir şey var... Ruh Emiciler niye
Sirius'u almadılar? Geldiklerini hatırlıyorum, sanırım
sonra bayıldım... öyle çoktular ki..."
Harry de oturdu. Gördüklerini anlattı; en yakındaki Ruh
Emici ağzını Harry'ninkine yaklaştırırken, kocaman,
gümüşi bir şeyin gölden nasıl koşarak gelip de Ruh
Emiciler'i geri çekilmeye zorladığını.
Harry sözlerini bitirdiğinde Hermione'nin ağzı açık
kalmıştı.
"Neydi ama?"
"Ruh Emiciler'in gitmesini sağladığına göre" dedi Harry,
"tek bir şey olabilir. Gerçek bir Patronus. Güçlü bir
Patronus."
"Kim yaptı peki?"
Harry bir şey demedi. Gölün öbür kıyısında gördüğü
kişiyi düşünüyordu. Kim olduğu konusunda bir tahmini
vardı... ama nasıl olabilirdi ki?Hermione merakla,
"Neye benzediğini görmedin mi?"
diye sordu. "Öğretmenlerden biri miydi?"
"Hayır. Öğretmen değildi."
"Ama onca Ruh Emici'yi uzaklaştırdığına göre çok güçlü
bir büyücü olmalı... Patronus öylesine parıldıyorsa, onu
aydınlatmadı mı? Göremedin mi?"
Harry ağır ağır,
"Evet, gördüm" dedi. "Ama... belki de
hayal ettim... doğru dürüst düşünemiyordum... hemen
sonra bayıldım..."
"Kim olduğunu düşündün?"
"Ben onun -" Harry yutkundu, bunun kulağa ne kadar
tuhaf geleceğini biliyordu. "Ben onun babam olduğunu
düşündüm."
Harry başını kaldırıp Hermione'ye bakınca, onun
ağzının bir karış açık kaldığını gördü. Harry'ye şaşkınlık
ve acıma karışımı bir duyguyla bakıyordu.
Yavaşça,
"Harry, baban -şey- öldü" dedi.
Harry hemen,
"Biliyorum" dedi.
"Hayaletini mi gördüğünü sandın?"
"Bilmiyorum... hayır... cismi varmış gibi görünüyordu..."
"İyi ama..."
"Belki de hayal görüyordum" dedi Harry. "Ama...
görebildiğim kadarıyla... ona benziyordu... bende
fotoğrafları var..."
Hermione ona halâ sanki akli dengesinden endişe
ediyormuş gibi bakıyordu."Kulağa çılgınca geldiğini biliyorum" dedi Harry monoton
bir sesle. Şahgaga'ya bakmak için başını çevirdi.
Hipogrif gagasını toprağa daldırmıştı, belli ki solucan
arıyordu. Ama Harry aslında Şahgaga'ya bakmıyordu.
Babasını düşünüyordu ve onun en eski üç arkadaşını...
Aylak, Kılkuyruk, Patiayak ve Çatalak... Dördü de bu
akşam arazide dolaşıyor muydu? Kılkuyruk bu akşam,
herkes onun öldüğünü düşündüğü halde, yeniden
ortaya çıkmıştı - babasının aynı şeyi yapması o kadar
da imkânsız mıydı? Gölün öbür tarafında, olmayan
şeyleri mi görmüştü? O siluet net bir şekilde
göremeyeceği kadar uzaktaydı... oysa bir an için,
bilincini kaybetmeden hemen önce, emindi...
Yukarıdaki yapraklar rüzgârda hafifçe hışırdadı.
Ay, hareket eden bulutların arasına bir girip bir
çıkıyordu. Hermione, yüzü Söğüt'e dönük oturmuş,
bekliyordu.
Ve nihayet, bir saat kadar geçtikten sonra...
"İşte geliyoruz!" diye fısıldadı Hermione.
Harry ile ikisi ayağa kalktılar. Şahgaga kafasını kaldırdı.
Lupin, Ron ve Pettigrew'i otların arasındaki delikten
sarsak sarsak tırmanırken gördüler. Sonra Hermione
geldi... sonra da yukarı doğru tuhaf tuhaf süzülen
baygın Snape, onların arkasından da Harry ile Black.
Hepsi şatoya doğru yürümeye başladı.
Harry'nin kalbi büyük bir hızla atıyordu. Gökyüzüne
baktı. Artık bulut her an kenara çekilecek ve ay
görünecekti..."Harry" diye mırıldandı Hermione, sanki onun tam olarak
ne düşündüğünü biliyormuş gibi,
"olduğumuz yerde
kalmamız gerek. Görülmemeliyiz. Yapabileceğimiz hiçbir
şey yok..."
Harry sakince,
"Demek Pettigrew'in bir kez daha
kaçmasına izin vereceğiz" dedi.
"Bu karanlıkta bir fareyi nasıl bulmayı düşünüyorsun?"
diye kesip attı Hermione. "Yapabileceğimiz hiçbir şey
yok. Biz Sirius'a yardım etmek için geri döndük. Başka
bir şey yapmamamız gerekiyor!"
"Tamam! Tamam!"
Ay bulutların arasından sıyrılmıştı. Arazinin öte
yanındaki minik siluetlerin durduğunu gördüler. Sonra
da bir hareket -
Hermione,
"İşte Lupin" dedi. "Dönüşüm geçiriyor -"
"Hermione!" dedi Harry birden. "Bizim de hareket
etmemiz gerek!"
"Hayır, sana diyorum -"
"Müdahale etmek için değil! Ama Lupin Orman'a
koşacak, dosdoğru bize doğru!"
Hermione yutkundu.
"Çabuk!" diye inledi, Şahgaga'nın ipini çözmeye
koşarak. "Çabuk! Nereye gideceğiz? Nerde
saklanacağız? Ruh Emiciler gelmek üzere -"
"Hagrid'in kulübesine!" dedi Harry. "Şu anda boş - gel
hadi!"Koşabildikleri kadar hızla koştular, Şahgaga
arkalarından eşkin adım geliyordu. Geride kurtadamın
uluduğunu duyuyorlardı...
Kulübe görünmüştü. Harry kapıya doğru seğirtti, var
gücüyle çekip açtı ve Hermione ile Şahgaga yanından
yıldırım gibi geçtiler; Harry onların ardından kendini içeri
atıp kapıyı sürgüledi. Zağar Fang deli gibi havladı.
"Şışş, Fang, biziz!" dedi Hermione, onu susturmak için
koşup kulaklarını kaşıyarak. "Ucu ucuna kurtulduk!" dedi
Harry'ye.
"Evet..."
Harry pencereden dışarı bakıyordu. Neler olup bittiğini
buradan görmek çok daha zordu. Şahgaga, kendisini
yeniden Hagrid'in kulübesinde bulduğu için çok mutlu
görünüyordu. Ateşin önüne yattı, kendinden memnun
şekilde kanatlarını katladı ve iyi bir uyku çekmeye
hazırlandı.
Harry yavaşça,
"Ben yine dışarı çıksam iyi olur" dedi.
"Neler olup bittiğini göremiyorum - vaktin geldiğini
anlayamayacağız -"
Hermione başını kaldırdı. Yüzünde kuşkucu bir ifadeyle
baktı.
"Müdahale etmeye kalkışmayacağım" dedi Harry
hemen. "Ama neler olduğunu görmezsek, Sirius'u
kurtarma vaktinin geldiğini nasıl anlarız?"
"Eh... Peki öyleyse... Ben Şahgaga'yla burada
beklerim... ama Harry, dikkatli ol - orada bir kurtadam
var - ve Ruh Emiciler -"Harry yeniden dışarı çıkıp kulübenin kıyısından dolaştı.
Uzaklarda acılı bir havlama duyuyordu. Demek Ruh
Emiciler Sirius'un etrafını sarmaktaydı... o ve
Hermione'nin Sirius'un yanına koşması an
meselesiydi...
Harry göle doğru baktı, kalbi göğsünde davul gibi
çarpıyordu. O Patronus'u göndermiş olan kişi her an
ortaya çıkabilirdi artık...
Bir an kararsız halde Hagrid'in kulübesinin önünde
durdu. Görülmemen gerek. Ama görülmek istemiyordu
ki zaten. Görmek istiyordu... bilmesi şarttı...
Ve işte Ruh Emiciler görünmüştü. Karanlıkta her yandan
çıkıyor, gölün kıyısına doğru kayarcasına gidiyorlardı...
Harry'nin olduğu yerden karşı kıyıya doğru hareket
ediyorlardı.... Onlara yaklaşması gerekmeyecekti.
Harry koşmaya başladı. Kafasında babasından başka
düşünce yoktu... Eğer oysa... eğer gerçekten oysa...
bilmesi, bulması gerekiyordu.
Göl gittikçe yaklaşıyordu, ama görünürde kimse yoktu.
Karşı kıyıda minik, gümüşi pırıltılar görüyordu - kendi
Patronus denemesinin ürünü -
Suyun tam kıyısında bir çalı vardı. Harry kendini onun
arkasına atıp, çaresizce yapraklar arasından gözetledi.
Karşı kıyıda gümüşi pırıltılar birden sönmüştü. İçinde
dehşetle karışık bir heyecan kabardı - artık her an -
"Hadi!" diye mırıldandı, etrafa bakarak. "Neredesin?
Baba, gel hadi -"Ama kimse gelmedi. Harry, gölün öbür yanındaki Ruh
Emiciler çemberine bakmak için başını kaldırdı. Bir
tanesi kukuletasını indiriyordu. Kurtarıcının gelmesinin
tam vaktiydi - ama bu kez kimse yardıma gelmiyordu -
Ve birden kafasında bir şimşek çaktı - anladı. Babasını
görmemişti - kendisini görmüştü -
Harry çalılığın arkasından fırlayıp asasını çıkardı.
"EXPECTO PATRONUM!" diye haykırdı.
Ve asasının ucundan biçimsiz bir pus bulutu değil, kör
edici, göz kamaştırıcı, gümüşi bir hayvan fırladı. Harry
gözlerini kısarak ne olduğunu anlamaya çalıştı. Ata
benziyordu. Sessizce, dörtnala uzaklaşıyordu, gölün
kara yüzeyini aşıyordu. Harry onun başını indirip, Ruh
Emiciler sürüsüne saldırdığını gördü... Şimdi yerdeki
karanlık bedenlerin çevresinde koşup duruyordu ve Ruh
Emiciler geri çekiliyor, dağılıyor, karanlığa
dönüyorlardı... Gitmişlerdi.
Patronus döndü. Gölün hâlâ durgun olan yüzeyinden
Harry'ye doğru bu kez eşkin koşuyla geliyordu. At
değildi. Tek boynuzlu at da değildi. Çatal boynuzlu bir
geyikti. Gökteki ay kadar parlaktı... Harry'ye
dönüyordu...
Kıyıda durdu. Kocaman, gümüşi gözlerini dikip Harry'ye
bakarken, toynakları yumuşak toprak üzerinde hiçbir iz
bırakmadı. Yavaş yavaş çatal boynuzlu başını eğdi. Ve
Harry anladı..
"Çatalak" diye fısıldadı.Ama titreyen parmak uçları yaratığa doğru uzanırken, o
yok oldu.
Harry, eli hâlâ ileri uzanmış halde, orada öylece durdu.
Kalbi yerinden oynarken, arkasından nal sesleri duydu -
hızla dönünce de, Hermione'nin, peşi sıra Şahgaga'yı
sürükleyerek ona doğru koştuğunu gördü.
"Ne yaptın?" diye sordu Hermione hiddetle. "Sadece
etrafa bakacağını söylemiştin!"
"Az önce hepimizin canını kurtardım..." dedi Harry.
"Şunun arkasına geç -şu çalılığın- açıklayacağım."
Hermione yine bir karış açık bir ağızla, az önce olanları
dinledi.
"Seni gören oldu mu?"
"Evet, dinlemiyor musun? Ben, beni gördüm, ama
babam olduğunu sandım! Mesele yok!"
"Harry, inanamıyorum - bütün bu Ruh Emiciler'i
uzaklaştıran bir Patronus yarattın! Bu çok, çok ileri
düzeyde sihir..."
"Bu sefer yapabileceğimi biliyordum" dedi Harry,
"çünkü
zaten daha önce yapmıştım... Mantıklı geliyor mu?"
"Bilmiyorum - Harry, Snape'e bak!"
İkisi birden çalıların arasından öteki kıyıya baktılar.
Snape kendine gelmişti. Sihirle sedyeler yaratıyor ve
Harry, Hermione ile Black'in gevşek bedenlerini onların
üzerine kaldırıyordu. Besbelli üzerinde Ron'un yattığı
dördüncü bir sedye ise, yanında süzülüp duruyordu.
Sonra, asasını önünde tutarak, onları şatoya doğru
götürdü."Tamam, vakit geldi sayılır" dedi Hermione gergin
gergin, saatine bakarak. "Dumbledore hastane
kanadının kapısını kilitleyene kadar yaklaşık kırk beş
dakikamız var. Orada olmadığımızı kimse anlamadan
önce Sirius'u kurtarıp koğuşa dönmemiz gerekiyor..."
Göle yansıyan hareketli bulutları seyrederek beklediler.
Yanlarındaki çalılık rüzgârda fısıldıyordu. Canı sıkılan
Şahgaga yeniden solucan bulmak için yeri eşelemeye
koyulmuştu.
Harry saatine bakarak,
"Sence yukarı çıkmış mıdır?"
dedi. Şatoya baktı ve Batı Kulesi'nin sağına doğru
pencereleri saymaya başladı.
"Bak!" diye fısıldadı Hermione. "O da kim? Birisi
şatodan çıkıyor!"
Harry karanlıkta görmeye çalışarak baktı. Adam araziyi
koşarak geçip girişlerden birine doğru gidiyordu.
Kemerinde parlak bir şey ışıldıyordu.
"Macnair!" dedi Harry. "Cellat! Ruh Emiciler'i almaya
gitti! Tam sırası, Hermione -"
Hermione ellerini Şahgaga'nın sırtına koydu, Harry onun
binmesine yardım etti. Sonra kendisi de ayağını çalının
alçaktaki dallarından birine koyarak, onun önüne oturdu.
Şahgaga'nın ipini boynundan geçirdi ve tasmasının öbür
yanına dizgin gibi bağladı.
"Hazır mısın?" diye fısıldadı Hermione'ye. "Bana
tutunsan iyi olur -"
Şahgaga'nın sağrılarını topuklarıyla dürttü.Şahgaga dosdoğru karanlık göğe doğru yükseldi. Harry
onun böğrüne dizleriyle tutundu, altında koca kanatların
büyük bir güçle inip kalktığını hissediyordu. Hermione,
Harry'nin beline sıkı sıkı tutunmuştu. Harry onun
mırıldandığını duyabiliyordu. "Ah, hayır - bu hiç hoşuma
gitmiyor - ah, gerçekten hoşuma gitmiyor -"
Harry, Şahgaga'yı ileri doğru gitmeye zorladı. Sessizce
şatonun üst katlarına doğru kayıyorlardı... Harry ipin sol
tarafını şiddetle çekince, Şahgaga döndü. Harry
yanlarından hızla geçen pencereleri saymaya
çalışıyordu -
"Çüş!" dedi, ipi becerebildiğince geriye çekerek.
Şahgaga yavaşladı ve durdular. Yani Şahgaga havada
kalabilmek için kanatlarını çırptıkça yükselip alçalmaları
sayılmazsa.
"İşte orada!" dedi Harry. Pencerenin yanına
yükseldiklerinde Sirius'u görmüştü. Elini uzattı ve
Şahgaga'nın kanatları aşağı inerken, cama hızla
vurmayı başardı.
Black başını kaldırdı. Harry onun ağzının açık kaldığını
gördü. Black oturduğu iskemleden kalkıp pencereye
koştu. Açmaya çalıştı, ama kilitliydi.
"Geri çekil!" diye seslendi Hermione ona. Bir taraftan sol
eliyle Harry'nin cüppesinin arkasına tutunarak, asasını
çıkardı.
"Alohomara!"
Pencere çat diye açıldı."Nasıl - nasıl -?" dedi Black cılız bir sesle. Hipogrif'e
bakıyordu.
Kıpırdamasın diye Şahgaga'yı boynunun iki yanından
sıkıca tutan Harry,
"Hadi - fazla vaktimiz yok" dedi.
"Buradan çıkman gerek - Ruh Emiciler geliyor. Macnair
onları almaya gitti."
Black ellerini pencere pervazının iki yanına koyarak,
başıyla omuzlarını dar pervazın arasından çıkardı.
Neyse ki çok zayıftı. Birkaç saniye sonra bir bacağını
Şahgaga'nın sırtına atmış ve kendini hipogrifin sırtına
çekerek Hermione'nin arkasına oturmuştu.
"Tamam, Şahgaga, yukarı!" dedi Harry, ipi sallayarak.
"Yukarı, kuleye - hadi!"
Hipogrif güçlü kanatlarını salladı, yeniden yükselmeye
başladılar, ta Batı Kulesi'nin tepesine kadar. Şahgaga
mazgallara takırtıyla indi. Harry ve Hermione de hemen
onun sırtından aşağı atladılar.
"Sirius, hemen gitsen iyi olur" dedi Harry soluk soluğa.
"Her an Flitwick'in odasına varabilirler, senin gitmiş
olduğunu görürler."
Şahgaga yeri eşeleyerek sivri kafasını salladı.
Sirius telaşla,
"Öbür çocuğa ne oldu?" diye sordu.
"Ron'a?"
"İyileşecek - hâlâ baygın, ama Madam Pomfrey onu
iyileştireceğini söylüyor. Çabuk - git!"
Ama Black hâlâ aşağı, Harry'ye bakıyordu.
"Nasıl teşekkür edebilirim -""GİT!" diye bağırdı Harry ve Hermione, bir ağızdan.
Black, Şahgaga'nın başını açık göklere doğru döndürdü.
"Yine görüşeceğiz" dedi. "Sen - gerçekten de tam
babanın oğlusun, Harry..."
Topuklarıyla Şahgaga'nın sağrılarını sıkıştırdı. Harry ve
Hermione, muazzam kanatlar bir kez daha yükselince,
kendilerini geriye attılar... Hipogrif yeniden havalandı...
Harry arkalarından bakarken, o da, binicisi de gitgide
küçüldüler... Sonra ayın önünden bir bulut geçti...
gitmişlerdi.YİRMİ İKİNCİ BÖLÜM: YİNE
BAYKUŞ POSTASI
"Harry!"
Hermione saatine bakarak Harry'yi kolundan
çekiştiriyordu. "Kimse bizi görmeden hastane kanadına
geri dönmek için tam on dakikamız var - Dumbledore on
dakika sonra kapıları kilitliyor -"
"Tamam" dedi Harry, gözlerini gökyüzünden alarak.
"Gidelim..."
Arkalarındaki kapı aralığından sessizce geçip, dönen
dar taş merdivenden indiler. Merdivenin sonuna
geldiklerinde birtakım sesler duydular. Duvara yaslanıp
kulak kabarttılar. Seslere bakılırsa, gelenler Fudge ve
Snape'ti. Merdivenin dibindeki koridorda hızlı hızlı
yürüyorlardı.
"...umarım Dumbledore zorluk çıkarmaz" diyordu Snape.
"Öpücük hemen uygulanacak mı?"
"Macnair, Ruh Emiciler'le döner dönmez. Bu Black olayı
baştan sona hayli utanç verici oldu. Gelecek Postası'na
onu nihayet yakaladığımız haberini vermeyi nasıl iple
çekiyorum bilemezsin... bence seninle de söyleşi
yapmak isteyeceklerdir, Snape... Aklı başına gelir
gelmez, genç Harry Potter da gazeteye kendisini nasıl
kurtardığını anlatmak isteyecektir..."
Harry dişlerini sıktı. Fudge'la Snape onun ve
Hermione'nin saklandığı yerin önünden geçerlerken,Snape'in pis pis sırıttığını gördü. Ayak sesleri uzaklaşıp
kayboldu. Harry ve Hermione bir süre bekleyip onların
gittiğinden emin olduktan sonra, ters yönde koşmaya
başladılar. Üst üste iki merdivenden inip yeni bir
koridora geldiler - sonra ileriden gelen gevrek
kahkahalar duydular.
"Peeves!" diye mırıldandı Harry, Hermione'nin bileğine
yapışarak. "Buraya!"
Tam zamanında sol taraflarındaki boş bir sınıfa daldılar.
Anlaşılan Peeves coşkulu bir ruh haliyle koridorda
hoplaya zıplaya geziniyor, katıla katıla gülüyordu.
"Ay, bu Peeves bir felaket" diye fısıldadı Hermione.
Kulağını kapıya yaslamıştı. "Eminim Ruh Emiciler
Sirius'un işini bitirecek diye böyle heyecanlı..." Saatine
baktı. "Üç dakika kaldı, Harry!"
Peeves'in haince neşeli sesi uzaklaşıp kaybolana dek
beklediler, sonra odadan çıkıp yine koşmaya başladılar.
"Hermione - acaba - Dumbledore kapıyı kilitlemeden -
içeri giremezsek - ne olur?" dedi Harry soluk soluğa.
"Düşünmek bile istemiyorum!" diye inledi Hermione.
Yeniden saatine baktı. "Bir dakika kaldı!"
Hastane kanadı girişinin bulunduğu koridorun sonuna
vardılar. "Tamam - Dumbledore'un sesini duyuyorum”
dedi Hermione gergin gergin. "Hadi, Harry!"
Koridorda sessizce ilerlediler. Kapı açıldı.
Dumbledore'un sırtı göründü.
"Sizi içeri kilitliyorum" dediğini duydular. "Şu anda gece
yarısına beş var. Miss Granger, üç devir yaptırsanızyeter sanırım. İyi şanslar."
Dumbledore odadan geri geri çıktı, kapıyı kapattı ve
asasını çıkarıp sihirle kilitledi. Paniğe kapılan Harry ve
Hermione ona doğru koştular. Dumbledore başını
kaldırdı ve uzun, gümüşi bıyığının altında koca bir
gülümseme belirdi. "Ee?" dedi usulca.
"Başardık!" dedi Harry nefes nefese. "Sirius gitti,
Şahgaga'nın üstünde..."
Dumbledore onlara gülen gözlerle baktı.
"Aferin. Sanırım -" hastane kanadından bir ses geliyor
mu diye dikkatle dinledi. "Evet, sanırım siz de gittiniz.
İçeri girin - sizi içeri kilitleyeceğim -"
Harry ve Hermione sessizce hastane kanadına girdiler.
Hâlâ yatağında hareketsiz yatan Ron haricinde, içerisi
boştu. Arkalarından kilidin sesi gelince, Harry ve
Hermione yataklarına yattılar. Hermione, Zaman
Döndürücü'yü cüppesinin içine soktu. Az sonra Madam
Pomfrey odasından hızlı adımlarla geldi.
"Yoksa Müdür Bey'in çıktığını mı duydum? Artık
hastalarıma bakmama müsaade var mı?"
Kafası çok bozuktu. Harry ve Hermione çikolatalarını
sessiz sessiz yemenin en iyisi olacağı kanaatine
vardılar. Madam Pomfrey tepelerine dikilmiş, yiyip
yemediklerini gözleriyle görmek istiyordu. Ama Harry
ağzındaki lokmaları yutmakta zorlanıyordu.
Hermione'yle ikisi kulak kabartmış bekliyorlardı, sinirleri
çok gergindi... Sonra birden, tam ikisi de Madam
Pomfrey'den dördüncü çikolata parçalarını aldıklarında,uzaktan, yukarıdan bir yerden gelen öfkeli bir kükreme
duydular...
"Neydi o?" dedi Madam Pomfrey dikkat kesilerek.
Şimdi duyabiliyorlardı, kızgın sesler giderek daha da
yükseliyordu. Madam Pomfrey gözlerini kapıya dikmişti.
"Ama cidden - herkesi uyandıracaklar! Ne yaptıklarını
sanıyorlar?"
Harry seslerin ne dediğini çıkarmaya çalışıyordu.
Giderek yaklaşıyorlardı -
"Buharlaştı herhalde, Severus, odada onunla birlikte
birini bırakmalıydık. Bu bir duyulsun -"
"BUHARLAŞMADI!" diye kükredi Snape, sesi şimdi çok
yakından geliyordu. "BU ŞATONUN İÇİNDE NE
CİSİMLENEBİLİRSİN NE DE BUHARLAŞABİLİRSİN!
BU – İŞTE – POTTER’IN – PARMAĞI – VAR!"
"Severus - mantıklı ol - Harry kilit altındaydı -"
BAM.
Hastane kanadının kapısı hızla açıldı.
Fudge, Snape ve Dumbledore koğuşa girdiler.
Dumbledore sakindi. Hatta keyfi gayet yerindeymiş gibi
bir hali vardı. Fudge kızgın görünüyordu. Snape ise
çileden çıkmıştı.
"ÇABUK SÖYLE, POTTER!" diye böğürdü. "NE
YAPTIN?"
"Profesör Snape!" dedi Madam Pomfrey feryat figan.
"Kendinize hâkim olun!""Snape, haydi ama, mantıklı ol" dedi Fudge. "Bu kapı
kilitliydi, demin gördük -"
"KAÇMASINA YARDIM ETTİLER, BİLİYORUM!" diye
uludu Snape, Harry ile Hermione'yi işaret ederek. Yüzü
çarpılmıştı, ağzından tükürük saçıyordu.
"Sakin ol, azizim!" diye bağırdı Fudge. "Saçmasapan
konuşuyorsun!"
"POTTER'I TANIMIYORSUN!" diye haykırdı Snape. "O
YAPTI, BİLİYORUM, O YAPTI -"
"Yeter artık, Severus" dedi Dumbledore usulca.
"Ağzından çıkanı kulağın duysun. Ben on dakika önce
koğuştan ayrılalı beri bu kapı kilitli. Madam Pomfrey, bu
öğrenciler yataklarından çıktılar mı?"
"Tabii ki hayır!" dedi Madam Pomfrey hiddetle. "Siz
çıktığınızdan beri yanlarındayım!"
"Duydun mu, Severus?" dedi Dumbledore sakin sakin.
"Eğer - Harry ve Hermione'nin aynı anda iki yerde
birden olabildiklerini ima etmiyorsan, korkarım ki onları
daha fazla rahatsız etmenin anlamı yok."
Snape orada öylece durup, öfkeden köpürmüş halde bir
Fudge'a, bir Dumbledore'a bakıyordu. Fudge, Snape'in
davranışı karşısında tamamen şoka uğramış
görünüyordu, Dumbledore'un gözleriyse gözlüğünün
ardında ışıldıyordu. Snape cüppesini savurarak döndü
ve koğuştan hızla çıktı.
"Hoca bayağı dengesiz görünüyor" dedi Fudge,
arkasından bakakalarak. "Yerinde olsam gözümü
üstünden ayırmazdım, Dumbledore.""Yok, dengesiz değil" dedi Dumbledore usulca. "Sadece
ağır bir düş kırıklığı yaşadı."
"Tek düş kırıklığı yaşayan o değil!" dedi Fudge nefes
nefese. "Gelecek Postası bayram edecek! Black'i
köşeye kıstırmıştık, ama yine parmaklarımızın
arasından kaçtı! Şimdi bir de hipogrifin kaçış öyküsü
duyulursa, alay konusu oldum demektir! Eh... gidip
Bakanlık'a haber versem iyi olacak..."
"Ya Ruh Emiciler?" dedi Dumbledore. "Okuldan
çıkarılacaklar diye umuyorum."
"Ha, evet, gitmeleri gerekecek" dedi Fudge, elini dalgın
dalgın saçlarına götürerek. "Öpücük'ü masum bir
çocuğa uygulamaya kalkacakları hiç aklıma gelmezdi...
tamamen kontrolden çıkmışlar... Yo, bu gece toplanıp
Azkaban'a dönmelerini sağlayacağım. Belki okul girişi
için ejderhaları düşünsek daha iyi olur..."
"İşte bu, Hagrid'in hoşuna giderdi" dedi Dumbledore, bir
an Harry ve Hermione'ye bakıp gülümseyerek. O ve
Fudge koğuştan çıktıktan sonra, Madam Pomfrey
çabucak gidip kapıyı yeniden kilitledi. Kendi kendine
kızgın kızgın mırıldanarak odasına girdi.
Koğuşun öbür tarafından hafif bir inilti geliyordu. Ron
uyanmıştı. Yatağında doğrulduğunu ve başını
sıvazlayarak etrafına bakındığını gördüler.
"Ne - ne oldu?" dedi inleyerek. "Harry? Niye buradayız?
Sirius nerede? Lupin nerede? Neler oluyor?"
Harry ve Hermione birbirlerine baktılar."Sen anlat" dedi Harry, ağzına bir parça daha çikolata
atarak.
Harry, Ron ve Hermione ertesi gün öğle vaktinde
hastane kanadından ayrıldıklarında, şato neredeyse
bomboştu. Sınavlardan sonraki bunaltıcı sıcağın
etkisiyle, kimse yeni bir Hogsmeade gezisini kaçırmak
istememişti. Ancak ne Ron ne de Hermione gitmek
istedi. Böylece ikisi ve Harry kendilerini dışarı atıp
önceki gecenin olağanüstü olaylarından bahsetmeye,
Sirius'un ve Şahgaga'nın şimdi nerede olabileceği
hakkında konuşmaya başladılar. Göl kenarında oturup
dev mürekkep balığının kollarını suyun üstünde tembel
tembel sallamasını izlerlerken, Harry sohbetten koptu.
Gözleri gölün karşı kıyısında, dalıp gitmişti. Önceki gece
geyik o taraftan çıkıp ona doğru koşmuştu...
Üstlerine bir gölge düştü. Kafalarını kaldırdıklarında,
Hagrid'in kızarmış gözlerle tepelerinde dikildiğini
gördüler. Masa örtüsü büyüklüğündeki mendillerinden
biriyle terli yüzünü siliyor ve gülümseyerek onlara
bakıyordu.
"Biliyorum, dün gece olanlardan sonra mutlu olmamam
gerekiyor" dedi. "Yani, Black yine kaçtı falan - ama bilin
bakalım bir de ne oldu?"
"Ne oldu?" dediler, merak ediyormuş numarası yaparak.
"Gaga! Kaçtı! Hür artık! Bütün gece bayram ettim!"
"Bu harika bir şey!" dedi Hermione. Kahkaha attı atacak
gibi görünen Ron'a kınayan bir bakış fırlattı.
"Evet... adam gibi bağlamamışım herhalde" dedi Hagrid,
araziye mutlulukla göz gezdirerek. "Gerçi bu sabahbayağı endişelendim... sandım ki dışarıda Profesör
Lupin'le karşılaşmış olabilir, ama Lupin dün gece hiçbir
şey yemediğini söyledi..."
"Ne?" dedi Harry hemen.
"Vay be, duymadınız mı?" dedi Hagrid. Gülümsemesi
kaybolur gibi olmuştu. Görünürde kimse olmamasına
rağmen sesini alçalttı. "Şeyy - Snape bu sabah bütün
Slytherin'lere söylemiş... artık herkes bilmeli demiş...
Profesör Lupin bir kurtadam. Yaa. Dün gece de arazide
başıboş kalmış. Şimdi eşyalarını topluyor, tabii."
"Eşyalarını mı topluyor?" dedi Harry kaygıyla. "Niye?"
"E gidiyor da ondan" dedi Hagrid. Harry'nin bunu
sormaya gerek duymasına şaşırmıştı. "Sabah ilk iş istifa
etti. Bir daha olmasını göze alamam dedi."
Harry ayağa kalktı.
"Gidip onu göreceğim" dedi Ron'la Hermione'ye.
"Ama istifa ettiyse -"
"- yapabileceğimiz bir şey yok gibi görünüyor -"
"Umurumda değil. Yine de onu görmek istiyorum. Sizinle
burada buluşuruz."
Lupin'in odasının kapısı açıktı. Eşyalarının çoğunu
toplamıştı bile. Garkenez'in boş akvaryumunun yanında
eski, hırpalanmış bavulu açık duruyordu, doluya
yakındı. Lupin masasındaki bir şeyin üzerine eğilmişti.
Harry kapıyı çalınca kafasını kaldırıp baktı.
"Geldiğini gördüm" dedi Lupin gülümseyerek. Üzerine
eğildiği parşömeni işaret etti. Çapulcu Haritası'ydı bu."Az önce Hagrid'le karşılaştım" dedi Harry. "Sizin istifa
ettiğinizi söyledi. Doğru değil bu, değil mi?"
"Korkarım doğru" dedi Lupin. Çekmecelerini açıp
içindekileri çıkarmaya başladı.
"Neden?" dedi Harry. "Sihir Bakanlığı Sirius'a yardım
ettiğinizi düşünmüyor, değil mi?"
Lupin gidip Harry'nin arkasındaki kapıyı kapattı.
"Hayır. Profesör Dumbledore, Fudge'ı, sizin hayatınızı
kurtarmaya çalıştığıma ikna etmeyi başarmış." İç çekti.
"Bu, Severus için bardağı taşıran son damla olmuş. O
da bu sabah kahvaltıda -ee- kazara ağzından benim bir
kurtadam olduğumu kaçırmış."
"Sırf bu yüzden gitmiyorsunuz ya!" dedi Harry.
Lupin acı acı gülümsedi.
"Yarın bu saatlerde ailelerden baykuşlar yağmaya
başlayacak - çocuklarına bir kurtadamın öğretmenlik
yapmasını istemeyecekler, Harry. Dün geceyi bir
düşünüyorum da, onları anlıyorum, içinizden birini
ısırabilirdim... bu bir daha asla olmamalı."
"Siz bizim şimdiye kadarki en iyi Karanlık Sanatlara
Karşı Savunma öğretmenimizsiniz!" dedi Harry.
"Gitmeyin!"
Lupin bir şey demedi, başını iki yana salladı.
Çekmecelerini boşaltmaya devam etti. Sonra, tam Harry
onun kalmasını sağlayacak iyi bir neden bulmaya
çalışırken, konuştu: "Müdür Bey'in bu sabah bana
anlattıklarına bakılırsa, dün gece epey hayat
kurtarmışsın, Harry. Gurur duyduğum bir şey varsa, o dasenin ne kadar çok şey öğrendiğindir. Bana
Patronus'unu anlat."
"Onu nereden biliyorsunuz?" dedi Harry şaşkın şaşkın.
"Ruh Emiciler'i başka ne püskürtebilirdi ki?"
Harry olanları anlattı. Sözünü bitirdiğinde, Lupin yine
gülümsüyordu.
"Evet, baban dönüşüm geçirdiğinde hep çatal boynuzlu
bir geyik olurdu" dedi. "Doğru tahmin etmişsin... ona bu
yüzden Çatalak diyorduk."
Lupin son kitaplarını da bavuluna koydu, çekmeceleri
kapadı ve dönüp Harry'ye baktı.
"Al - bunu dün gece Bağıran Baraka'dan getirdim" dedi,
Harry'ye görünmezlik pelerinini vererek. "Bir de..." Önce
bir tereddüt etti, ama sonra Çapulcu Haritası'nı da
uzattı. "Artık öğretmenin değilim, o yüzden bunu da
sana vermekten suçluluk duymuyorum. Benim hiç işime
yaramaz, tahmin ederim ki sen, Ron ve Hermione onun
nasılsa işe yaramasını sağlarsınız."
Harry haritayı alıp sırıttı.
"Bana Aylak, Kılkuyruk, Patiayak ve Çatalak'ın beni
okulun dışına çekmeye çalışacağını söylemiştiniz...
bunu eğlenceli bulurlardı demiştiniz."
"Evet, aynen öyle yapardık,
" dedi Lupin, eğilip bavulunu
kapatarak. "Şunu tereddüt etmeden söyleyebilirim ki,
James oğlunun şatodaki gizli geçitleri hiçbir zaman
keşfetmediğini öğrense büyük düş kırıklığına uğrardı."
Kapı çaldı. Harry çabucak Çapulcu Haritası'nı ve
görünmezlik pelerinini cebine tıktı.Gelen Profesör Dumbledore'du. Harry'yi orada görünce
hiç şaşırmadı.
"Araban kapıda, Remus" dedi.
"Teşekkür ederim, Müdür Bey."
Lupin eski bavulunu ve boş Garkenez akvaryumunu
aldı.
"Eh - hoşça kal, Harry" dedi gülümseyerek. "Sana
öğretmenlik yapmak benim için büyük bir zevkti. Eminim
bir gün yine görüşeceğiz. Müdür Bey, beni kapıya kadar
geçirmenize gerek yok, kendim giderim..."
Harry'ye, Lupin mümkün olduğunca çabuk ayrılmak
istiyormuş gibi geliyordu.
"O halde, hoşça kal, Remus" dedi Dumbledore ciddi bir
sesle. Lupin, Garkenez akvaryumunun yerini hafifçe
değiştirip Dumbledore'la el sıkıştı. Sonra, Harry'ye
başıyla son bir selam verip bir an gülümseyerek,
odadan çıktı.
Harry onun boş sandalyesine oturdu ve üzgün
bakışlarını yere dikti. Kapının kapandığını duyunca
kafasını kaldırdı. Dumbledore hâlâ oradaydı.
"Niye böyle üzgünsün, Harry?" dedi usulca. "Dün
geceden sonra kendinle gurur duymalısın."
"Bir şey fark etmedi" dedi Harry acı acı. "Pettigrew
kaçtı."
"Fark etmedi mi?" dedi Dumbledore usulca. "Dünya
kadar fark etti, Harry. Gerçeğin ortaya çıkmasına
yardımcı oldun. Masum bir adamı korkunç bir kaderden
kurtardın."Korkunç. Harry'nin hafızasında bir kıvılcım çaktı.
Eskisinden de büyük ve korkunç... Profesör
Trelawney'nin kehaneti!
"Profesör Dumbledore - dün, Kehanet sınavım sırasında
Profesör Trelawney çok - çok tuhaflaştı."
"Öyle mi?" dedi Dumbledore. "Ee - yani her
zamankinden de mi tuhaf?"
"Evet... sesi derinleşti, gözleri fıldır fıldır döndü ve dedi
ki... dedi ki, Voldemort'un hizmetkârı gece yarısından
önce ona dönecekmiş... hizmetkâr onun yeniden
güçlenmesini sağlayacakmış." Harry, Dumbledore'a
baktı. "Sonra birden yine normale döndü, söylediği
hiçbir şeyi hatırlamıyordu. Acaba - acaba gerçek bir
kehanette mi bulundu?"
Dumbledore hafiften etkilenmişe benziyordu.
"Biliyor musun, Harry, gerçekten de kehanette bulunmuş
olabilir" dedi, yüzünde düşünceli bir ifadeyle. "Kimin
aklına gelirdi? Böylece gerçek kehanetlerinin sayısı
ikiye çıkmış oluyor. Maaşına zam mı teklif etsem
acaba?.."
"Ama -" Harry ona hayretle baktı. Dumbledore bunu
nasıl böyle sükûnetle karşılayabilirdi?
"Ama - Sirius'la Profesör Lupin'in Pettigrew'i
öldürmesine ben engel oldum. Yani Voldemort geri
dönerse bu benim suçum oluyor!"
"Hayır, olmuyor" dedi Dumbledore yumuşak bir ses
tonuyla. "Zaman Döndürücü'yle yaşadığın deneyimden
hiçbir şey öğrenmedin mi, Harry? Yaptıklarımızınsonuçları her zaman öyle karmaşık, öyle değişkendir ki,
geleceği tahmin etmek gerçekten de çok zor bir iştir...
Profesör Trelawney, eksik olmasın, bunun canlı bir
kanıtı. Pettigrew'in hayatını kurtarman çok soylu bir
hareketti."
"Ama ya Voldemort'un yeniden güçlenmesine yardım
ederse -!"
"Pettigrew sana hayatını borçlu. Voldemort’un yanına
sana borçlu olan bir yardımcı gönderdin. Bir büyücü
diğer bir büyücünün hayatını kurtardığında, aralarında
belli bir bağ oluşur... ve yanılmıyorsam, Voldemort
hizmetkârının Harry Potter'a borçlu olmasını
istemeyecektir."
"Pettigrew'le aramda bağ istemiyorum!" dedi Harry.
"Annemle babama ihanet etti o!"
"Büyünün en derin, en ulaşılamaz köşelerinden söz
ediyoruz, Harry. Ama inan bana... gün gelir Pettigrew'in
hayatını kurtardığına çok memnun olabilirsin."
Harry böyle bir şeyin nasıl olup da gerçekleşebileceğini
düşünemiyordu bile. Dumbledore, Harry'nin
düşüncelerini okumuş gibiydi.
"Babanı çok iyi tanırdım, Harry. Hem Hogwarts'tan, hem
de daha sonrasından" dedi şefkatle. "O da olsa
Pettigrew'i kurtarırdı, bundan eminim."
Harry kafasını kaldırıp Dumbledore'a baktı. Dumbledore
ona gülmezdi - Dumbledore'a anlatabilirdi...
"Dün gece... Patronus'u yaratanın babam olduğunu
sandım. Yani, kendimi gölün karşı kıyısındagördüğümde... onu görüyorum sandım."
"Çok kolay yapılabilecek bir hata" dedi Dumbledore
sevecen bir edayla. "Sanırım bunu duymaktan
bıkmışsındır, ama James'e inanılmaz derecede
benziyorsun. Gözlerin hariç... gözlerini annenden
almışsın."
Harry kafasını iki yana salladı.
"Aptallık ettim o olduğunu sanmakla" diye mırıldandı.
"Yani, onun öldüğünü biliyordum."
"Sanıyor musun ki sevdiklerimiz ölünce bizi gerçekten
de terk ederler? Zora düştüğümüzde onları her
zamankinden de berrak bir şekilde hatırlamadığımızı mı
sanıyorsun? Baban senin içinde yaşıyor Harry ve ona
ihtiyacın olduğu zamanlarda kendini açıkça gösteriyor.
Başka nasıl gidip de özellikle o Patronus'u yaratabilirdin
ki? Çatalak dün gece yine koşuyordu."
Harry'nin Dumbledore'un ne dediğini anlaması birkaç
saniye sürdü.
Dumbledore gülümseyerek,
"Sirius dün gece bana
hepsinin nasıl da Animagus haline geldiğini anlattı" dedi.
"Müthiş bir başarı - en zoru da, bunu bana fark
ettirmeden yapmış olmaları. Sonra Ravenclaw'la
Quidditch maçınızda Mr. Malfoy'un üzerine atılan
Patronus'unun aldığı alışılmadık biçimi hatırladım. Yani
dün gece gerçekten de babanı gördün, Harry... onu
kendi içinde buldun."
Ve Dumbledore, arkasında kafası karışmış bir Harry
bırakarak, odadan çıktı.Harry, Ron, Hermione ve Profesör Dumbledore dışında
kimse Sirius, Şahgaga ve Pettigrew'in ortadan
kaybolduğu o gece gerçekten neler olduğunu
bilmiyordu. Sömestr sonu yaklaşırken, Harry'nin
kulağına gerçekte neler olduğuna dair birçok teori
çalındı, ama hiçbiri gerçeğin yanına bile yaklaşmıyordu.
Malfoy, Şahgaga olayından dolayı çok kızgındı.
Hagrid'in hipogrifi gizlice kaçırmanın bir yolunu
bulduğundan emindi. Kendisinin ve babasının bir bekçi
tarafından alt edilmesine deliriyordu. Bu arada Percy
Weasley'nin, Sirius'un kaçışı konusunda söylemek
istediği çok şey vardı.
Onu dinleyen tek kişiye, yani kız arkadaşı Penelope'ye,
"Eğer Bakanlık'a girmeyi başarırsam, Sihirli Kanun
Yürütme konusunda birçok öneride bulunacağım!"
diyordu.
Hava mükemmeldi, atmosfer çok neşeliydi ve Harry,
Sirius'un serbest kalmasına yardım etmekle neredeyse
imkânsızı başardıklarını biliyordu. Yine de hiçbir yılın
sonuna doğru bu kadar keyifsiz olmamıştı.
Profesör Lupin'in gidişine üzülen tek kişinin o olmadığı
kesindi. Harry’nin bütün Karanlık Sanatlara Karşı
Savunma sınıfı, Lupin'in istifasından dolayı üzgündü.
"Acaba gelecek yıl ne getirecekler?" dedi Seamus
Finnigan kasvetli kasvetli.
"Belki bir vampir getirirler" dedi Dean Thomas umutla.
Harry’nin kafasını meşgul eden sadece Profesör
Lupin'in ayrılışı değildi. Kendini Profesör Trelawney'nin
kehanetini düşünmekten alıkoyamıyordu. SürekliPettigrew'in nerede olduğunu, henüz Voldemort'un
yanına sığınıp sığınmadığını merak ediyordu. Ama
Harry'nin keyfini en çok kaçıran şey, Dursley'lere
döneceği düşüncesiydi. Belki yarım saat boyunca,
harika bir yarım saat boyunca, artık Sirius'la birlikte
yaşayacağını sanmıştı... annesiyle babasının en iyi
arkadaşıyla... Babasının yeniden yanında olması
dışında, başına gelebilecek en iyi şeydi bu. Sirius'tan hiç
haber olmaması, onun saklandığı anlamına geliyordu,
dolayısıyla da aslında çok iyi haberdi. Öte yandan,
Harry az kalsın kavuşacağı yuvayı ve artık böyle bir
şeyin mümkün olmadığı gerçeğini düşündükçe kendini
berbat hissediyordu.
Sınav sonuçları sömestrın son günü belli oldu. Harry,
Ron ve Hermione bütün derslerden geçmişlerdi. Harry,
İksir'den geçtiğine çok şaşırmıştı. Kafasında,
Dumbledore'un bizzat müdahale edip, Snape'in onu
kasten bırakmasını önlediğine dair bir şüphe vardı, son
bir hafta boyunca Snape'in Harry'ye davranışları
oldukça kaygı vericiydi. Harry, Snape'in ona duyduğu
nefretin artamayacağını düşünmüştü hep.
Artabiliyormuş oysa. Harry'ye ne zaman baksa,
Snape'in ince ağzının bir köşesi seğirmeye başlıyordu.
Ayrıca sürekli parmaklarını esnetiyordu, sanki Harry'nin
gırtlağına yapışmak için sabırsızlanıyormuş gibi.
Percy F.Y.B.S.'lerinden en yüksek notları çekmişti;
Fred'le George'un ise her biri bir avuç S.B.D. almıştı. Bu
arada Gryffindor, büyük ölçüde Quidditch Kupası'ndaki
muhteşem performansı sayesinde, üst üste üç yıl Okul
Şampiyonluğu'nu kazanmıştı. Bu nedenle, ders yılı sonuşöleni kırmızı ve altın renkler içinde yapılmış ve şölen
boyunca en gürültülü kutlama Gryffindor masasında
olmuştu. Harry bile ertesi gün Dursley'lere yapacağı
yolculuğu unutmayı başarıp herkesle birlikte yemiş,
içmiş ve gülmüştü.
Ertesi sabah Hogwarts Ekspresi istasyondan ayrılırken,
Hermione, Harry ile Ron'a şaşırtıcı bir haber verdi.
"Bu sabah tam kahvaltıdan önce Profesör
McGonagall'ın odasına uğradım. Muggle
Araştırmaları'nı bırakmaya karar verdim."
"Ama sınavını yüzde üç yüz yirmiyle geçtin!" dedi Ron.
"Biliyorum" dedi Hermione, içini çekerek. "Ama bu yıl
gibi bir yıla daha katlanamam. O Zaman Döndürücü
beni delirtiyordu. Geri verdim. Muggle Araştırmaları ve
Kehanet çıkınca, yine normal bir ders programına sahip
olabileceğim."
"Bize söylemediğine hâlâ inanamıyorum" dedi Ron
huysuzca. "Sözde arkadaşınız bir de."
"Kimseye söylemeyeceğime söz vermiştim" dedi
Hermione ters ters. Dönüp Harry’ye baktı. Harry
pencereden Hogwarts'ın bir dağın arkasında
kayboluşunu izliyordu. Orayı bir daha görene kadar
aradan iki ay geçecekti...
"Aman, neşelen biraz, Harry!" dedi Hermione hüzünle.
"Bir şeyim yok" dedi Harry hemen. "Tatili düşünüyorum,
o kadar."
"Evet, o konuyu ben de düşündüm" dedi Ron. "Harry,
gelip bizde kalmalısın. Annemle babamdan izin alırım,sonra da seni ararım. Artık feleton kullanmayı biliyorum
-"
"Telefon, Ron" dedi Hermione. "Cidden, gelecek yıl asıl
senin Muggle Araştırmaları alman lazım..."
Ron duymazdan geldi.
"Bu yaz Quidditch Dünya Kupası var! Ne dersin, Harry?
Gel bizde kal, Dünya Kupası'na gideriz. Genellikle
babam işyerinden bilet bulabiliyor."
Bu teklif Harry'nin keyfini epey yerine getirdi.
"Evet... eminim Dursley'ler gelmeme seve seve izin
verirler... özellikle de Marge Hala'ya yaptıklarımdan
sonra..."
Hayli neşelenen Harry, Ron ve Hermione'yle birlikte
Patlamalı Pişti oynamaya başladı. Çay arabasını süren
cadı geldiğinde de kendine bir sürü yiyecek aldı, ama
içlerinde çikolatalı hiçbir şey yoktu.
Ama onu asıl sevindiren şey öğleden sonra
gerçekleşti...
"Harry,
" dedi Hermione birden, onun omzunun üstünden
bakarak. "Şu pencerenin dışındaki şey de ne?"
Harry dönüp dışarı baktı. Camın arkasında çok küçük,
gri bir şey bir görünüp bir kayboluyordu. Daha iyi
görmek için ayağa kalktığında bunun minicik bir baykuş
olduğunu gördü. Baykuş, boyuna göre fazlasıyla büyük
bir mektup taşıyordu. Hatta baykuş öyle küçüktü ki,
havada takla atıp duruyor, trenin rüzgârından bir o yana
bir bu yana savruluyordu. Harry çabucak pencereyi
indirdi ve kolunu çıkarıp baykuşu yakaladı. Çok tüylü birSnitch'i tutmak gibiydi bu. Onu dikkatli bir şekilde içeri
aldı. Baykuş, mektubunu Harry'nin oturduğu yere
bırakıp kompartımanın içinde oraya buraya uçmaya
başladı, besbelli görevini başarıyla tamamladığı için
halinden çok memnundu. Hedwig vakur bir küçümseme
edasına benzeyen bir tavırla gagasını şaklattı.
Crookshanks yattığı yerde doğruldu ve kocaman, sarı
gözleriyle baykuşu izlemeye başladı. Bunun farkına
varan Ron, baykuşu kapıp kurtardı.
Harry mektubu aldı. Onun adına gönderilmişti. Yırtarak
açıp baktı ve bağırdı: "Sirius'tan!"
"Ne?" dedi Ron ve Hermione heyecanla. "Yüksek sesle
oku!"
Sevgili Harry,
Umarım sen teyzenle eniştene ulaşmadan önce
bu mektup seni bulur. Onların baykuş
postasına alışık olup olmadıklarını
bilmiyorum.
Şahgaga ve ben saklanıyoruz. Bu mektup
yanlış ellere düşerse diye, yerimizi
söylemeyeceğim. Baykuşun güvenilirliği
konusunda birtakım şüphelerim var, ama
bulabildiklerimin en iyisi buydu ve çok da
hevesli görünüyordu.Sanırım Ruh Emiciler beni hâlâ arıyor, ama
burada beni bulmalarına imkân yok. Yakında
birkaç Muggle'ın beni görmesine izin
vereceğim. Hogwarts'tan uzakta olduğum için,
şatodaki güvenlik kaldırılacaktır.
Kısa görüşmemiz boyunca söylemeye fırsat
bulamadığım bir şey var. Sana Ateşoku'nu
gönderen bendim -
"Hah!" dedi Hermione zafer kazanmışçasına. "Gördün
mü?! Sana demiştim o gönderdi diye!"
"Evet ama, uğursuzluk büyüsü yapmamış, değil mi?"
dedi Ron. "Ah!"
Şimdi avcunun içinde mutlu mutlu öten minik baykuş,
Ron'un parmaklarından birini ısırmıştı, belli ki bunu bir
sevgi gösterisi niyetine yapmıştı.Siparişi Baykuş Bürosu'na benim için
Crookshanks götürdü. Senin adını kullandım,
ama onlara altını Gringotts'taki yedi yüz on bir
numaralı kasadan almalarını söyledim - yani
benim kasamdan. Lütfen bunu vaftiz babanın,
senin on üç yıllık doğum günlerine karşılık
toptan bir hediyesi olarak kabul et.
Eniştenin evini terk ettiğin o gece seni
korkuttum sanırım, onun için de ayrıca özür
dilerim. Kuzeye yolculuğuma başlamadan
önce seni bir kez görebileyim istiyordum, ama
sanırım görünümüm seni ürküttü.
Ýlişikte sana, Hogwarts'ta önümüzdeki yılı
daha keyifli geçirmeni sağlayacağını
düşündüğüm bir şey gönderiyorum.
Bana ne zaman ihtiyacın olursa, haber gönder.
Baykuşun beni bulur.
Yakında tekrar yazarım.
Sirius
Harry hevesle zarfın içine baktı. Bir parşömen parçası
daha vardı. Çabucak okudu ve içi ısındı, memnuniyetle
doldu. Sanki bir şişe sıcak kaymakbirasını bir dikişte
içmiş gibiydi.Ben, Sirius Black, Harry Potter'ın vaftiz babası
sıfatıyla, onun hafta sonlarında Hogsmeade'i
ziyaret etmesine izin veriyorum.
"Dumbledore için bu yeterli olur!" dedi Harry sevinçle.
Gözlerini yine Sirius'un mektubuna çevirdi. "Bir dakika,
bir not var..."
Arkadaşın Ron'un bu baykuşu isteyeceğini
düşündüm, ne de olsa artık bir faresi olmaması
benim suçum.
Ron'un gözleri irileşti. Minik baykuş hâlâ avucunda
heyecanlı heyecanlı ötüyordu.
"İstemek mi?" dedi kararsız bir sesle. Bir süre baykuşu
yakından inceledi, sonra, Harry ile Hermione'yi çok
şaşırtarak, onu koklaması için Crookshanks'in önüne
uzattı.
"Ne diyorsun?" diye sordu kediye. "Kesin baykuş mu?"
Crookshanks mırladı.
"Bana bu kadarı yeter" dedi Ron sevinçle. "Artık o
benim."
Harry, King's Cross İstasyonu'na varana kadar Sirius'un
mektubunu tekrar tekrar okudu. Ron ve Hermione ile
birlikte Peron Dokuz Üç Çeyrek'teki bölmenin içinden
geçerken, onu hâlâ elinde sıkı sıkı tutuyordu.Harry orada bekleyen Vernon Enişte'yi hemen gördü.
Mr. ve Mrs. Weasley'den epey ileride durmuş, onlara
kuşkulu gözlerle bakıyordu. Mrs. Weasley, Harry'yi
kucaklayınca, onlar hakkındaki en kötü kuşkuları
onaylanmış gibi bir tavır takındı.
"Dünya Kupası için ararım!" diye seslendi Ron, Harry'nin
arkasından. Harry onunla ve Hermione'yle vedalaşmış,
sandığını ve Hedwig'in kafesini koyduğu arabayı
itiyordu. Vernon Enişte onu her zamanki gibi karşıladı.
"O ne?" diye hırladı, Harry'nin hâlâ elinde tuttuğu zarfa
bakarak. "Eğer imzalamam gereken yeni bir belgeyse,
senin -"
"Değil" dedi Harry neşeyle. "Vaftiz babamdan bir
mektup."
"Vaftiz baban mı?" dedi Vernon Enişte tükürükler
saçarak. "Senin vaftiz baban yok!"
"Var" dedi Harry neşeyle. "Annemle babamın en iyi
arkadaşıydı. Kendisi hüküm giymiş bir katil, ama büyücü
hapishanesinden kaçtı ve şu anda saklanıyor. Yine de
benimle temasta kalmayı seviyor... benden haberdar
olmayı... mutlu olup olmadığımı kontrol etmeyi..."
Ve Harry, Vernon Enişte'nin yüzündeki dehşet ifadesine
bakıp sırıtarak, önünde Hedwig'in tangırdayan kafesiyle
istasyon çıkışına yöneldi. Bu yaz geçen yılkinden çok
daha iyi olacağa benziyordu
